Bu soğuk, sert zeminde kaç saat ya da kaç gün ölümü bekleyerek
yattığımı hatırlamıyordum. Çoktan öldüğümü, kımıldayamaz
ve konuşamaz halde olduğum mezarımın o karanlık dinginliğine
gömüldüğümü sandım bir süre.
Sağ yanıma keskin bir ağrı saplandı ve hâlâ geçmedi. Ondan
sonra küçük dalgalar halinde sesler gelmeye başladı: Fareler duvarların içini kazıyor, göremediğim bir yere su damlıyordu. O buz
gibi betonun üstünde başım zonklamaya başladı.
Hayır, ölmedim. Henüz ölmedim ama az kaldı. Buna daha
fazla dayanamazdım. Zihnimde gardiyanın tepemde durduğunu,
kafasının hemen üstünden demir bir çubuk yükseldiğini gördüm.
Midem burkuldu. Konuşmuş muydum yoksa? Hayır; diye yanıtladı
içimdeki ses. Hiçbir şey söylemedin. İyi iş çıkardın. Erkek sesiydi
bu. Alek ya da Jacob belki. Ama ikisi de olamazdı. Alek ölmüştü,
Gestapo tarafından yakalanıp vurulmuştu. Emma yla birlikte sınırı
geçemedilerse Jacob da ölmüş olabilirdi.
Em m a... Demir yolu köprüsünde başımda beklediğindeki yüz
ifadesini hâlâ gözümün önüne getirebiliyordum. Benimle vedalaşmak
için eğildiğinde yanağıma değen dudakları buz gibiydi. “Tanrı seni
korusun Marta.” O kadar güçsüz kalmıştım ki yanıt niyetine başımı
aşağı yukarı sallamaktan başka bir şey yapamamıştım. Ardından
Em m anın köprünün diğer ucuna doğru koşarak karanlığın içinde
kayboluşunu izlemiştim.
O gittikten sonra köprüyü incelemiştim. Altımda koyu kırmızı
bir boya karın üstüne süzülüyor, gözlerimin önünde etrafa yayılıyordu. Kandı bu, bir anda fark etmiştim. Benim kanimdi. Belki
de onundu. Kumandanın bedeni yalnızca birkaç metre ötemde
hareketsiz duruyordu. Yüzünde öyle huzurlu, hatta masum denebilecek bir ifade vardı ki bir an için neden Em m anın onunla
ilgilendiğini anlayabilmiştim.
Ama ben onunla ilgilenmemiştim; onu öldürmüştüm.
Kumandanın silahından çıkan merminin girdiği yan tarafım
alev alev yanmaya başlamıştı. Uzaktan gelen siren sesleri gittikçe
yükseliyordu. Bir an için Emmaya gitmesini söylediğime ve kaçmama
yardım etme teklifini reddettiğime pişman olmuştum. Ama bu onu
yavaşlatmaktan başka bir işe yaramaz, ikimizin de yakalanmasına
sebep olurdu. Oysa bu şekilde bir şansı vardı. Alek görse benimle
gurur duyardı. Jacob da öyle. Kısa bir süre için Jacobun, meltemin
savurduğu kahverengi saçlarıyla tam tepemde durduğunu hayal
etmiştim. “Teşekkürler,” demişti. Sonra o da gitmişti.
Gestapo geldiğinde gözlerimi kapatıp uzanmış, Azrail’in bir
an önce canımı almasını bekliyordum. Kumandanı öldürdüğümü
fark ettiklerinde beni hemen oracıkta öldüreceklerini sanmıştım.
Sonra içlerinden biri mermilerinin azaldığını ve boşa harcanm aması gerektiğini, bir diğeri ise sorgulanmam gerektiğini söylemişti.
Böylece beni köprünün üstünden kaldırmışlardı. Beni kamyonetin
arkasına kabaca savurdukları sırada, “Kendini orada öldürmediğine
pişman olacak,” demişti içlerinden biri.
Şimdi onun sözlerini hatırlayınca ürperdim. Çoğu zaman bu
sözlerinde haklı çıkmıştı çünkü. Birkaç ay önce yaşanmıştı bunlar. Belki de birkaç yıl olmuştu. Burada zaman bitmek tükenmek
bilmeyen yalnızlık, açlık ve ızdırap dolu günler harmanıydı. En
zoru ise yalnızlıktı. Burada bulunduğum süre boyunca başka hiçbir
m ahkûm görmedim. Bazen duvara yakın uzanıyor, yandaki hüc­
reden sesler geldiğini ve birinin nefes alıp verdiğini duyduğumu
düşünüyordum. Başımı duvar ile zeminin birleştiği yerdeki çatlak
noktaya yaslayarak, “Merhaba,” diye fısıldıyordum. Ama hiçbir yanıt gelmiyordu.
Koridordan gelen ayak seslerini duyduğumda içimi hep bir
korku sarıyordu. Küflü ekmek ve kahverengi suyun bulunduğu
tepsiyi bırakırken o kapkara, çukur gözleriyle bana dik dik bakan aşçı yamağı mıydı gelen? Yoksa onlardan biri miydi? İşkence
seansları önceden kestirilemeyen zamanlarda, aniden geliyordu;
günlerce veya haftalarca hiçbir şey olmuyor, başladıktan sonra ise
hız kesmeden art arda birkaç kere tekrarlanıyordu. Bana vururken
aynı soruyu sorup duruyorlardı: Kimin için çalışıyordun? Kumandan Richwalderi öldürmeni kim emretti? Bize isimlerini söylersen
işkenceye son veririz, diye söz veriyorlardı. Ama ben konuşmayınca
beni bayıltana kadar durmuyorlardı. Hatta bir iki kez beni ayıltıp
işkenceye tekrar başladılar. Çoğu zaman tıpkı bugünkü gibi hücremde tek başıma uyanıyordum.
Her şeye rağmen hiçbir şey söylemedim. İyi iş çıkardım. İçimden gülümsedim buna. Sonra memnuniyetim kayboldu. O son
dayağın sonumu getireceğini düşünmüştüm, hatta ümit etmiştim.
Ama hayattaydım, bu yüzden tekrar geleceklerine şüphem yoktu.
Titremeye başladım. Her işkence bir öncekinden daha kötü oluyordu. Daha fazlasına dayanamazdım. Onlar gelmeden ölmeliydim.
Yan tarafıma yine keskin bir ağrı saplandı. Hapishaneye
ulaştıktan kısa bir süre sonra Naziler beni ameliyat edip mermiyi
çıkarmışlardı. O zamanlar beni neden kurtarmaya çalıştıklarını
anlamamıştım. Bu, sorgulamalar başlamadan önceydi tabii. Ağrım
arttı ve terlemeye başladım. Aniden hücre daha da soğudu ve yine
bilincimi kaybettim.
Bir süre sonra uyandım. Kendi kusmuğumun kokusu o küçücük hücreyi doldurmuştu. Uzaktan bir yerden kısık, alışılmadık
bir güm bürtü geldi. Göz kapaklarımın ardından ışığı hissettim.
Ne kadar zaman geçmişti? Ellerimi yüzüme götürdüm. Sağ gözüm
temiz, yuvarlak bir bantla kapatılmıştı. Sol gözümü ovarak dış
köşesindeki iri çapağı çıkardım. Gözümü kırpıştırarak hücrenin
içinde etrafıma bakındım. Buraya geldiğim gün gözlüklerime el
koyduklarından beri oda, diğer her yer gibi bulanık görünüyordu.
Tavana yakın, küçücük bir pencereden yolunu bulup yerdeki küçük
su birikintisini aydınlatan solgun gün ışığını seçebildim. Boğazım
o kadar kurum uştu ki acıyordu. Şu su birikintisine kadar gidebilseydim keşke. Ama hâlâ kımıldayamayacak kadar güçsüzdüm.
Gümbürtü kesildi. Yukarıdan, sonra da merdiven boşluğundan
gelen ayak sesleri duydum. Gardiyanlar geliyordu. Anahtar yuvanın
içinde dönerken yeniden gözlerimi kapattım. Hücrenin kapısı açıldı
ve alçak tonda konuşan erkek sesleri duydum. Yerimden kımıldamamaya, titrememeye ve uyanık olduğuma dair herhangi bir işaret
vermemeye çalıştım. Hücrenin içinde ilerleyen ayak sesleri gittikçe
yükseliyordu. Kendimi hazırladım, geleceğinden emin olduğum
kaba dokunuşları ve darbeleri bekledim. Ama adamlar hücrenin
orta yerinde durup konuşmaya devam ettiler. Bir tür anlaşmazlık
yaşıyorlardı sanki. O an Almanca konuşmadıklarını fark ettim.
Ne dediklerini duymaya gayret ettim, “...çok hasta,” dedi seslerden biri. Konuştukları dil Rusça veya Slavca değildi. İngilizceydi!
Kalbim hopladı.
“Burada kalamaz.” Hemen gözlerimi açtım. Koyu yeşil üniformalı
iki adam hücremde duruyordu. İngilizler miydi yoksa Amerikalı
mı? Gözlerimi kısıp üniform alarının kolundaki bayrağı seçmeye
çalıştım. Özgürlüğümüze mi kavuşmuştuk yoksa?
Kısa boylu olanın sırtı bana dönüktü. Om zunun üzerinden
gördüğüm diğer adam kapıyı işaret ediyordu. “Burada kalamaz,”
diye tekrar etti ses yeniden. Kısa boylu adam başını iki yana salladı.
Onların dikkatini çekmeliydim. Doğrulmaya çalıştım ama
ağrım çok şiddetliydi. Derin bir nefes alıp öksürdüm, sonra da
kolumu hafifçe kaldırdım. Kapıyı işaret eden adam bana doğru
baktı. “Gördün mü?” deyip hemen yanıma koştu. Diğer adam yanıt vermemekle birlikte başını iki yana sallayarak hücreden çıktı.
Asker yanıma çömelip, “Merhaba,” dedi.
Yanıt vermek için ağzımı açtım ama kısık bir çağıltıdan başka
bir ses çıkmadı. “Şişş.” Asker, parmağını dudaklarına götürdü. Başımı
hafifçe aşağı yukarı sallarken yanaklarımın kızardığını hissettim.
Elini uzatıp koluma dokununca irkilerek geri çekildim. Uzun süredir insan teması benim için acı anlamına geliyordu. “Geçti,” dedi
usulca. Kolundaki bayrağı işaret etti. “Amerikalıyım ben. Geçti
artık.” Asker bu defa elini daha yavaş uzattı. İri ve nasırlı parmaklarını bileğime sarıp kolumu kaldırdığında irkilmemeye çalıştım.
Bir insanın başka birine nazikçe dokunabileceğini neredeyse unutmuştum. Nabzımı ölçtü, sonra diğer elini alnıma koydu. Kaşları
çatıldı. Hızlı hızlı İngilizce bir şeyler söylerken mavi gözleri bir
sağa bir sola dönüp duruyordu. Başımı hafifçe iki yana salladım.
Söylediklerini anlayamıyordum. Cümlesini yarıda keserken solgun
yanakları hafifçe kızardı. “Affedersin.”
Belinden metal bir şişe çıkarıp açtı ve içindeki sıvıdan kapağa
biraz doldurdu. Sonra bir elini enseme yerleştirdi. O dokunuşun
sıcaklığıyla rahatlamaya çalıştım. Üniformasının kolundan yayılan
topraksı koku bana çocukluk anılarımı, ormandaki çam iğnelerini hatırlattı. Başımı yavaşça kaldırıp beni bebekmişim gibi kucakladı ve kapağı dudaklarıma yaklaştırdı. “İç.” Ağzıma döktüğü
suyu içtim. Tuzlu, biraz da metalik bir tadı vardı ama um urum da
değildi. Kapaktaki suyun hepsini içtim, sonra bir daha doldurdu,
yeniden içtim.
İçerken onun yüzünü inceledim. Benden en fazla birkaç yaş
büyüktü; yirmi iki, yirmi üç, taş çatlasın yirmi dört olmalıydı. Siyah
saçlarının yan kısımları kısacıktı ama tepesindekiler dalgalıydı.
Şimdi ciddi bir ifadeye bürünmüş olsa da göz kenarlarındaki kırışıklıklar normalde çok güldüğüne işaretti. Kibar birine benziyordu.
Yakışıklıydı. Aniden üzerimdeki kirli hapishane elbisesini, çamur
ve kandan topaklanıp matlaşmış buklelerimi fark ettim.
Sudan son bir yudum daha içtim. Sonra harcadığım çaba yüzünden bitkin düştüm ve asker, başımı nazikçe yere bırakırken
iyice gevşedim. Çekme, demek istedim ona elini ensemden çektiği
sırada. Dokunuşu artık içten geliyor, beni rahatlatıyordu. Ama bir
şey söylemek yerine gülümseyerek memnuniyetimi ifade etmeye
çalıştım. Asker hüzünlü iri gözleriyle bakıp başını aşağı yukarı
salladı. Buraya nasıl geldiğimi, bütün bunları bana kimin yaptığını merak ettiğini hissedebiliyordum. Ayağa kalkmaya yeltenince
paniğe kapılıp doğrulmaya ve elini tutmaya çalıştım.
“Sorun yok.” Asker bir kez daha yanıma çömelip başıyla hücrenin
kapısını işaret etti. “Doktor.” Bana yardım getireceğini söylemeye
çalışıyordu. Biraz rahatladım ama elini tutmaya devam ettim. Yavaş
yavaş, “Sorun yok,” diye tekrar edip elimi sıktı. “Buradan gideceksin.” Gitmek. Gözlerim yanmaya başladı. Kâbus sona ermişti.
Bu akıl almaz bir şey gibiydi. Yanağımdan aşağı bir damla sıcak
gözyaşı süzüldü. Asker gözyaşımı silmek için uzandı.
Boğazını temizledi ve boştaki elini göğsüne götürdü. “Paul.”
Paul. Ona bakıp zihnimde ismini tekrar ettim. Konuşabilir
miydim bilmiyordum. Ama o da benim ismimi öğrenmeliydi. Yutkundum ve derin bir nefes aldım. “M-Marta,” diyebildim sonunda.
Sonra harcadığım çabanın ve bütün bu olanların etkisiyle bir kez
daha bilincim karanlığa gömüldü.
2. BÖLÜM
« T Tyandın demek?” Hiç tanımadığım, enerjik bir kadın sesi
U karanlığı delip geçti. Almanlar mı dönmüştü? Derin bir
nefes aldım. Bir farklılık vardı. Havada artık kusmukla karışık ağır
bir koku değil, tuvalet ispirtosu ve taze boya kokusu vardı. Fare
sesleri ve su şıpırtısı da yok olmuştu. Onların yerini nazik fısıltılar
ve kısık sesli konuşmalar almıştı.
Gözlerimi açıp artık hücremde değil de parlak sarı duvarları olan
geniş bir odada olduğumu görünce şaşkına döndüm. Neredeydim
ben? Bir kadın yatağın ayak ucunda bekliyordu. Yüzü bulanık olsa
da üzerindeki beyaz elbise ile kepini seçebiliyordum. Yanıma gelip
alnıma dokundu. “Nasılsın?” Belli belirsiz yutkundum. Yan tarafım
hâlâ ağrıyordu ama diş ağrısını andıracak kadar hafiflemişti. “Adım
Dava. Nerede olduğunu biliyor musun?” Lehçe konuşmuyordu ama
ne dediğini anlıyordum. Yiddiş konuştuğunu fark ettim. Gettodan
ayrıldığımdan beri duymamıştım bu dili. Ama Yiddiş, Almancaya
çok benziyordu ve kadın da hafif aksanlı konuşuyordu. Belki bu da
beni konuşturmak için kullandıkları yeni bir Nazi taktiğiydi. Kadın
endişemi fark etmiş olacak ki sorduğu soruya kendisi yanıt verdi.
“Müttefik Kuvvetleri nin Salzburgun hemen dışında, mülteciler
için kurduğu bir kamptasın şu an.”
Kamp. Salzburg. Düşünceler zihnimin içinde âdeta yarışıyordu.
“Naziler...” diyebildim sadece. O kelimeyi söylemek, konuşmak
için harcadığım çaba kadar acıttı boğazımı.
“Gittiler. Hitler intihar etti ve Alman ordusundan geriye kalanlar teslim oldu. Avrupa’daki savaş bitti.” Kendinden öyle emin,
öyle korkusuzca konuşuyordu ki. Ben yavaş yavaş rahatlayıp onun
sözlerini algılamaya çalışırken kadın hemen tepemdeki pencereye
uzanıp içeriye sızan güneş ışığını kısmen engellemek için perdeyi
düzeltti. Yapma, demek istedim. Öyle uzun süre karanlıkta yaşadım
ki. “İşte, böyle daha iyi.” Gözlerimi kaldırıp ona diktim. Balıketli
vücudu ona olgun bir hava katsa da yüzüne bakınca otuzdan fazla
olmadığını anladım. Kepinin altından bir tutam kahverengi saç
gözüküyordu.
Dava, yatağımın yanındaki komodinin üstünde duran mavi
sürahiden bir bardağa su doldurdu. Doğrulmaya çalıştım ama kadın,
boştaki eliyle omzuma bastırdı. “Bekle.” Yandaki boş yataktan bir
yastık alıp beni hafifçe kaldırdı ve hâlihazırda başımın altında olan
yastığın üstüne yerleştirdi. Üzerimdeki kaba, açık mavi, pamuklu
hastane elbisesini de o an fark ettim. “Bedenin çok şey atlattı. Yavaş hareket etmelisin.” Dava, bardağı dudaklarıma yaklaştırırken
başımı kaldırdım. “Yavaş yavaş,” diye tekrarladı. Küçük bir yudum
içtim. “Çok güzel, Marta.” Adımı nereden bildiğini merak ederek
ona baktım. “Seni buraya getirdiklerinde alnında yazıyordu,” diye
açıkladı. Sonra şaşkınlığımı fark ederek, “Kampları boşaltan askerler
hastaların durumunu, isimlerini ve onlara dair bilgileri genelde
doğrudan vücutlarına yazarlar. Ya kâğıtları yok ya da bilginin yolda
bir şekilde kaybolmasından korkuyorlar.”
Bir yudum daha içtim, sonra başımı tekrar yastığa yasladım.
Hapishanede yerde yatarken bana su içiren askeri hatırladım aniden. “Buraya nasıl geldim?”
Dava, bardağı tekrar komodinin üstüne koydu. “Amerikalılar,
M ünih’in hemen dışındaki Dachau Toplama Kampı nı boşaltırken
seni Nazi hapishanesinde bulmuşlar. Burası Almanya sınırına uzak
değil, sadece iki saat güneyindeyiz ve kurtarılan insanların çoğu
buraya getirilir. Yaklaşık on gündür, yani seni buraya getirdiklerinden beri bilincin kapalıydı. Yaran enfeksiyon kapmıştı ve ateşin
çok yüksekti. Doğrusunu istersen, kurtulacağından emin değildik.
Ama şimdi uyandın ve ateşin de yok.” Dava, omzunun üzerinden
odaya bir göz atıp tekrar bana döndü. “Birkaç dakika dinlen sen.
Doktora uyandığını haber vereceğim.”
Dava giderken tekrar başımı kaldırdım. Hâlâ bulanık görmeme
rağmen uzun, dikdörtgen biçimli odanın duvarları boyunca aralarında eşit mesafe bırakılarak iki sıra halinde dizilmiş yatakları
seçebildim. Benim yatağım odanın en uzak köşesindeydi ve duvara
yaslanmıştı. Benim yanımdaki hariç tüm yataklar dolu gibi görünüyordu. Beyazlar giymiş birkaç kadın aceleyle yatakların arasında
dolanıyordu.
Dava birkaç dakika sonra bir tepsiyle geri döndüğünde kalın
mercekli gözlükleri olan yaşlıca bir adam da peşinden geldi. Adam
bir eliyle bileğimi kavrayıp alnıma dokundu. Sonra battaniyeyi
kaldırıp hastane kıyafetimin kenarına uzandı. Şaşkınlık içinde
geri çekildim.
Dava tepsiyi arkasındaki boş yatağa bırakıp bana doğru bir adım
attı. “Yarayı kontrol edip gerektiği gibi iyileştiğinden emin olması
gerekiyor.” Biraz rahatlayıp doktorun kıyafetimi kaldırmasına izin
verdikten sonra karnıma bastırdığı soğuk, yabancı ele odaklanmamaya çalıştım. Bunun üzerine hastane kıyafetini biraz daha kaldırıp
yarayı açtı. Kesik boyunca uzanan yeni dikişleri görünce şaşırdım.
“Buraya ilk geldiğinde seni tekrar ameliyat etmeleri gerekti,” diye
açıkladı Dava. “İçinde bir mermi parçası kalmıştı ve enfeksiyon
kapmıştın.” Başımı aşağı yukarı salladım. Hapishanedeyken Naziler
beni ameliyat ettikten uzun süre sonra bile yan tarafımın neden
ağrımaya devam ettiğini merak edip durmuştum. İkinci ameliyatın
üzerinden çok uzun zaman geçmemiş olmasına rağmen yara artık
çok daha iyi görünüyordu.
Doktor, kıyafetimi düzeltip Davaya döndü ve onunla benim
anlayamayacağım kadar hızlı ve aksanlı bir şekilde Almanca konuştu. Sonra aceleyle gitti. “Yaranın çok güzel iyileştiğini söyledi.
Bir de bir şeyler yemen gerekliymiş. Aç mısın?” Yanıt vermeme
fırsat vermeyen Dava arkasındaki tepsiden bir kâse aldı. “Çorba,”
dedi neşeyle. Yavaşça doğruldum ve bu defa bana engel olmayıp
kâseyi çenemin altına getirdi. Çorbadan hoş kokular geliyordu. O
an midem bulanmaya başladı ve alnımdan soğuk terler boşaldı.
Durum umu fark eden Dava kâseyi komodine bırakıp tepsideki
fincan ile altlığını aldı. “O zaman işe biraz çayla başlayalım.”
Yutkundum, midem biraz iyiydi şimdi. “Kendim tutabilirim.”
Dava, fincanı bana verdi ve bir yudum içtim. Ilık çay boğazımı
yatıştırdı. Fincanı her iki elimle kavrayıp başımı kaldırdım. Tavan
yüksekti ve bir tür desenle süslenmişti. Ne olduğunu çözebilmek
için gözlerimi kıstım.
“Burası eskiden resmî yemek salonuydu,” diye açıkladı Dava.
“Kampın tamamı Habsburg saraylarından biri olan Leopoldskron
Sarayı nın arazisinde bulunuyor. Naziler burayı önceki sahiplerinden, biz de Nazilerden aldık. Saray da arazi gibi çok güzel. Biraz
daha iyileştiğinde sana etrafı gezdiririm.”
“Teşekkürler.” Çayımdan bir yudum daha aldım.
Dava, tavanı işaret etti. “Şuraya bakarsan Barok tarzının etkisini görürsün. Detaylar gerçekten oldukça sıra dışı.”
“Ben...” diye söze başladım ama sonra tereddüt ettim. “Şey,
ben göremiyorum.”
“Ne demek istiyorsun?” Dava nın sesi endişe doluydu. “Naziler
bir şey mi yaptı? Kafana falan mı vurdular? Yoksa düştün mü?”
Başımı iki yana salladım. “Öyle bir şey değil,” diye yanıtladım çabucak ama kafama defalarca vurmuşlardı tabii. “Ben ileri
derecede miyobum. Tutuklandığımda gözlüklerime el koydular.”
“Ah, Tanrım. Neden bir şey söylemedin? Depomuzda bir kutu
dolusu gözlük var.” Ben gözlüklerin sahiplerine ne olduğunu merak ederken Dava, “Yemeğini bitirir bitirmez sana denemen için
birkaç tane getiririm. Hadi şimdi şu çorbadan biraz daha içmeyi
dene,” diye devam etti. Çay fincanını elimden alıp tepsiye koydu
ve tekrar çorba kâsesini aldı. Midem beklenti içinde guruldadı.
Davanın uzattığı bir kaşık çorbayı yuttum ve o sıcak, tuzlu et
suyunun boğazımdan aşağı inişinin keyfine vardım. Dava bana
ikinci, sonra da üçüncü kaşığı verirken ikimiz de tek kelime etmedik. Sonra, “Şimdi biraz yavaşlayalım ve yediklerinin midene
yerleşmesini bekleyelim,” dedi.
Karşı çıkmak için ağzımı açtım. Aylardır ağzıma koyduğum
dumanı tüten ilk yiyecekti bu ve durmak istemiyordum. Ama onun
haklı olduğunun da farkındaydım. Arkama yaslanıp bulunduğum
odada etrafıma bakındım. “Odanın geri kalanı kalabalık olduğu
halde neden burası boş?” dedim yanı başımdaki yatağı işaret ederek.
“Neden diğerlerinden ayrı tutulduğunu mu merak ediyorsun?”
“Evet.”
Dava bir an duraksadı. “Diğerleri kamplardan geldiler.”
“Anlamadım. Benim Dachau’da olduğumu söyledin. Orası da
kamp değil miydi?”
“Evet, elbette öyleydi. Ama hapishanede senin tutulduğun yer...
Sen diğer kadın mahkûmlarla birlikte tutulmuyordun.” Dava nın
yüzünü inceledim. Neden o özel hücrede tutulduğumu biliyor muydu?
“Çok sayıda m ahkûm un tutulduğu Dachau gibi kamplarda şartlar
çok kötüydü,” diye ekledi.
“Benim tutulduğum hücredekinden de mi kötüydü?” Katlanmak zorunda kaldığım dayaktan, açlıktan ve tecritten daha kötü
ne olabilir diye gözümde canlandırmaya çalıştım.
“Daha kötü olmasa da farklıydı. Dizanteri, tifo gibi türlü hastalıklar vardı.” Tifo. Annem, Krakövv Gettosu nda tifodan ölmüştü.
Yaralardan mahvolmuş vücudunu görmüş, yüksek ateşin sebep
olduğu hezeyan anlarında hıçkırıklarını duymuştum. “Ameliyat
ve enfeksiyon yüzünden zaten bünyen zayıf düşmüşken başka bir
hastalık kapmanı istemedik. O yüzden seni mümkün olduğunca
ayrı tutmaya çalışıyoruz. Ama bu durum da değişmek üzere. Gelmesini beklediğimiz yeni bir nakliye aracı var. O zaman muhtemelen bütün yatakları kullanmamız gerekecek, haliyle sana da bir
komşu gelecek. Ama şimdilik bu kadar sohbet yeter. Biraz daha
çorba içelim artık.”
Dava et suyu çorbasını bana kaşık kaşık verirken ben de onun
om zunun üzerinden diğer tarafa baktım. Diğer kadınların çoğu
kımıldamadan yatıyordu. Aniden o zamana dek farkında olmadığım sesleri, kısık sesli iniltileri, bipleyip uğuldayan tıbbi gereçlerin
sesini duymaya başladım. Bir koku da vardı yeni fark ettiğim: Hafif,
metalik kan kokusu.
Tekrar Davaya dönüp yüzünü dikkatle inceledim. “Nerelisin?”
“Aslen Rusya ama ben çocukken ailem Viyana’ya taşındı. Annem ve babam Buchenwald Toplama Kampı nda öldü.”
“Yahudi misin?” Sesimdeki şaşkınlığı gizleyemedim. Heybetli
bir kadın olan Dava hiç kamplarda kalmış gibi görünmüyordu.
Başıyla onayladı. “Savaş başladığında Fransa’nın güneyinde dil
öğreniyordum. Ülkeye dönsem ailem benden haber alamayacaktı.
Bu yüzden Müttefik Kuvvetleri ne hemşire olarak katıldım ve ilk
fırsatta Avusturya’ya döndüm ama hem ailem hem de evimiz yitip
gitmişti.”
Benimkiler de öyle9 diye düşündüm gözlerim yanarak.
“Hepsi bitti,” dedi Dava bir dakika sonra. Ama neşeli bir ses
tonuyla söylemişti bunu ve kâseyi tekrar tepsiye koyduğunda çorbadan bahsettiğini anladım. Bitti. Aniden aç susuz kaldığım o
hücrede bir sonraki yemeğin ne zaman geleceğini, aynı gün içinde
tekrar yemek yeme şansım olacak mı diye düşündüğüm zamanları
hatırladım. İçimi bir panik sardı. Hayatta kalanlarla ilgilenmeye
alışkın olan Dava düşüncelerimi okumuş gibiydi. “Endişelenme,”
diyerek omzumu sıvazladı. “Mutfak ihtiyacımızı Kızılhaç tedarik
ediyor. Yeterince çorba ve çeşitli yiyecekler var. Doymadıysan ve az
önce yediklerini midende tutabilirsen bir saat içinde sana ekmek
getirebilirim. Ama şimdilik yemeye biraz ara vermelisin. Kendi
iyiliğin için.”
Rahatlayıp arkama yaslandım. “Teşekkürler.”
“Benim için zevkti.” Dava ayağa kalktı. “Şimdi gidip diğer
hastaları kontrol etmeliyim. Biraz dinlenmeni istiyorum. Eski gücüne kavuşmalısın.”
Göz kapaklarım aniden ağırlaştı. “Biraz uykum var,” diye itiraf
ettim.
“Yemektendir. Dinlen hadi. Uyumak iyileşmeni hızlandırır.”
Dava tepsiyi alıp gitmeye hazırlandı.
“Dava,” diye seslendim tekrar doğrulmaya çalışarak.
Dava geri döndü. “Efendim?”
“Bir sorum daha var.” Hapishanede başımda duran askeri gözümde canlandırarak duraksadım. “Beni buraya Amerikalıların
getirdiğini söyledin. İsimlerini biliyor musun?”
Dava nın kaşları çatıldı. “Ne yazık ki hayır. Neden sordun?”
“Bayılmadan önce bana yardım ettiğini hatırladığım bir asker
vardı. Sanırım adı Paurdü.” Askerin adını yüksek sesle söylediğimde
kalbimin pır pır ettiğini hissettim.
“Soyadı neydi?”
Duraksayıp hatırlamaya çalıştım. Üniformasının yeşil yakasında koyu renkli harflerle yazılmış kelimeler vardı. Gözlerimi
kapattım ve ismi hafızamın derinliklerinden çıkarmaya uğraştım
ama başaramadım. “Bilmiyorum.”
“Şu an Avrupa’da binlerce Amerikalı asker var, kampları boşaltıyorlar,” diye yanıtladı Dava nazikçe. O an içimi derin bir üzüntü
kapladı. “Kamplardan nakil araçları geldiğinde sorarım ama bir
sonuç çıkacağını sanmam. Artık dinlen. Diğer hastaları kontrol
ettikten sonra tekrar gelirim.”
Yatağa gömülüp Davanın gidişini izledim. Sonra bir kez daha
odayı inceledim. Rüya görmüyordum. Gerçekten kurtarılmıştım.
Üzerime bir bitkinlik çöktü ve başımı tertemiz beyaz yastık kılıfına
yaslayıp uykuya daldım.
Bir süre sonra gözlerimi açtım. Ne kadar zaman geçmişti?
İçerisi artık neredeyse karanlıktı, arkamdaki çekili perdeden inatla
içeri süzülen ay ışığıyla aydınlanıyordu yalnızca. Oda, uyumaya
çalışan hasta kadınların güçlükle alıp verdiği nefeslerin uğultusuyla
dolmuştu. Uzaktaki yataklardan birinde birinin içli içli ağladığını
duydum.
Kurumuş boğazımı biraz olsun ıslatmak için yutkundum.
Oturm a pozisyonuna geçip Davanın yarısına kadar doldurup
yatağımın yanındaki komodinin üstüne koyduğu bardağa uzandım. Bir yudum içtim ve bardağı yerine koyarken komodinin diğer ucunda, daha önce orada olmayan birkaç metal şey gördüm.
Gözlük! Heyecanla uzanıp onlardan birini aldım. Taktım ama oda
hâlâ bulanık görünüyordu. Derecesi çok düşüktü. Diğerini denedim ama öncekinden daha kötüydü. Gözlükleri çıkarırken içimi
büyük bir hayal kırıklığı kapladı. Ya hiçbiri gözlerime uymazsa ne
olacaktı? Üçüncü gözlüğün derecesi öyle yüksekti ki odaklanmaya
çalıştığımda şakaklarıma ağrılar saplandı. Komodine bir kere daha
baktım. Yalnızca iki gözlük kalmıştı denemediğim. Bunların hiçbiri uymazsa deneyebileceğim başka gözlükler var mıydı acaba?
Bir sonraki gözlüğü aldım ve nefesimi tutarak denedim. Oda bir
anda belirginleşti. Neredeyse kusursuzdu. Yine görebiliyordum!
Pencereye dönünce o ani hareketin etkisiyle yan tarafıma bir
sancı girdi. Perdeyi açtığımda nefesim kesildi. Karla kaplı heybetli
dağlar ufuk çizgisinde sıralanmıştı, sivri tepeleri yıldızlarla kaplı
gökyüzüne yükseliyordu. Alpler, diye düşündüm. Kollarımdaki tüyler
diken diken oldu. O güzelim manzara, dağların hemen dibindeki
büyük gölün camsı yüzeyine yansıyordu.
Gözlerimi kırpıştırarak tekrar dağlara baktım. Böyle bir güzelliğin hâlâ var olduğuna inanmak güçtü. Burada ne yapıyordum
ki? Birçok insan başaramazken ben sağ kalıp buraya gelecek kadar
şanslı mıydım? Gözlerim doldu. Dua edip Tanrıya şükranlarımı
mı sunmalıydım? Tereddüt ettim. Uzun zaman önce inancımı
kaybetmiştim; ekmek çaldığı için Nazilerin açlıkla cezalandırmak
istediği bir çocuğa gizlice yemek veren babamın köyümüzün meydanında asıldığını gördüğüm gün... Ben de ölmeliydim aslında,
o gece köprüde ya da hapishanede. Ama buradaydım ve artık bir
gücün, benden çok daha yetkin bir gücün hayatta kalmama yardım
ettiğini düşünmekten kendimi alamıyordum.
Dağlara doğru son bir bakış daha attıktan sonra perdeyi eski
haline getirdim. Tekrar uzanıyordum ki aniden durdum. Yanımdaki yatakta genç bir kadın yatıyordu. Onu ben uyurken getirmiş
olmalıydılar.
“Merhaba?” diye fısıldadım. Yanıt vermedi. Belli belirsiz nefes alıp veriyordu ve baygın olduğundan şüphelendim. Ona doğru
eğilip yüzünü inceledim. Benim yaşlarımda görünüyordu ama bir
deri bir kemik kaldığından kesin bir şey söylemek güçtü. Belirgin
elmacık kemikleri her an dışarı fırlayacakmış gibi derisinin altından
çıkıntı yapmıştı ve gözleri de kâğıt gibi incecik göz kapaklarının
altında seğiriyordu. Saçları öyle kısa kırpılmıştı ki kafatasının saçsız
kısımları âdeta parlıyordu.
Kızla ilgili bir şeyler sorabilmek için Davayı ya da diğer hemşirelerden birini görmeyi um arak gözlerimle odayı taradım. Ama
kimse yoktu. Bir kez daha kıza baktım. Parmakları yastığın kenarına biri onu almaya çalışabilirmiş gibi sımsıkı kenetlenmişti.
Battaniyesi omuzlarından düşmüş, hastane kıyafetinin arasından
solgun köprücük kemiğinin bir kısmı ortaya çıkmıştı. Uzanıp battaniyeyi üstüne örttüm. Göz ucuyla yatağının kenarındaki dosyayı
gördüm. Onu rahatsız etmemeye çalışarak dikkatli bir şekilde dosyayı alıp üstteki sayfayı okudum. Uzun ve anlaşılmaz kelimelerle
dolu, İngilizce yazılmış bir hasta çizelgesine benziyordu. Sayfanın
tepesindeki tek bir kelimeyi anlayabildim: Rose.
“Rose,” diye seslendim dosyayı bırakıp tekrar kızın yüzüne
bakarak. Gözleri göz kapaklarının altında seğirdi. İsmini tekrar
ettim. Göz kapakları yavaş yavaş aralandı ve bana bakıp gözlerini
kırpıştırdı. Lehçe, “Merhaba,” diyerek selamladım onu. Yanıt vermeyince Yiddişe döndüm. “Ben Marta.” Kız yanıt vermedi ama o
kocaman, menekşe rengi badem gözleriyle bana bakmaya devam
etti. Burada uyandığımda yaşadığım şaşkınlık geldi aklıma. Çok
korkmuş olmalıydı. “Güvendesin,” diye fısıldadım Davanın beni
nasıl rahatlattığını hatırlayarak. “Burası Müttefik Kuvvetlerinin
kurduğu bir mülteci kampı.” Genç kadın yine yanıt vermeyince bir
an için soğuk biri olabileceğinden şüphelendim. Tam o anda Rose
elini yataklarımızın arasındaki boşluğa uzattı. Alev alev yanan incecik parm aklarını elimin arasına aldım. “Eminim korkunç şeyler
tecrübe etmişsindir. Ben de öyle. Ama hepsi geçti.” Elini nazikçe
sıktım. “Artık güvendeyiz. İyi bir yerdeyiz ve daha da iyi olacak,
inan bana. Anlıyor musun?” Rose yanıt vermedi ama gözlerini
tekrar kapattı.
Onu uyandırmakla hata mı ettim, diye düşünürken Rose un
yüzünü inceledim. Hemşireyi çağırmalı mıydım? Ama endişeli
görünmüyordu. Rose un elini bırakmadan kendi yatağıma uzandım.
Keşke sabah olsaydı da Davaya, Rose’un nereden geldiğini, neler
yaşadığını sorabilseydim.
O an dağların tepesindeki parlak yıldızları düşündüm. Tekrar
oturamayacak kadar yorgun olduğum için yıldızları görme ümidiyle
başımı çevirdim. Perdelerin arasından bir yıldız gözüme çarptı.
Küçükken yaptığım gibi o yıldızdan bir dilek dileyebilir miydim?
Tereddüt ettim. Hayatta olduğum için şükretmem gerekirken başka
bir şey dilemem biraz açgözlülük olurdu. Yine de ne dileyebileceğimi,
artık kurtulduğuma göre hayatın bana ne sürprizler hazırladığını
düşünmekten kendimi alamadım.
Rose’a dağlardan bahsetmek için döndüm. Ama şimdi düzenli
bir şekilde nefes alıp veriyordu, yüzünde de huzurlu bir ifade vardı.
Onu tekrar uyandırmayacaktım. Yarın ona manzarayı gösterecek
vaktim olacaktı nasılsa. Roseun elini bırakmadan arkama yaslanıp
yıldızlara bir kez daha baktım.
3. BÖLÜM
S
arayın arkasındaki terasta oturuyorduk; Dava ile ben banklardan birinde, Rose ise yanımızdaki tekerlekli sandalyesinde.
Rose kucağındaki İngilizce Küçük Kadınlar kitabını yüksek sesle
okuyordu. “‘Biliyorum, bu yaramaz çocuklara hemen her gün ders
vermek yorucu, üstelik evde keyif yapmayı o kadar özlerken...’”
“Bu kız kardeşlerin yakınmaya hakkı var tabii,” diye araya
girdim Yiddiş konuşarak.
“M arta...” Dava bana uyarı niteliğinde bir bakış attı.
“Ama öyle,” dedim ısrarla. “Savaşın ortasında olmaları gerekirken onlar sıcacık, güvenli evlerindeler. Buna rağmen kardeşlerden
biri kalkmış ders verdiği için yakınıyor...”
“Meg,” diye belirtti Rose.
“Diğerinin sıkıntısı da kocaman bir evde oturup teyzesine kitap
okumak zorunda olması.”
“O da Jo. Ama M arta,” dedi Rose, “onlar da savaş yüzünden
kendilerince sıkıntı çekiyorlar. Yani fazla yiyecekleri yok ve babaları savaşta...”
Dava onu anlayabilelim diye tane tane, “Bence savaş meydanlarının yakınlarında yaşamayan insanlar için Amerikan İç Savaşı
çok farklıydı,” dedi İngilizce. “Burası gibi değildi.” Gerçek bir savaş
m eydanı... Burada hayatımız savaş meydanının ta kendisiydi. “Savaş, insanları birçok şekilde etkileyebilir,” diye ekledi. Dudaklarını
sımsıkı kapatmış, gözleri uzaklara dalmıştı.
Rose kitabı kaldırdı. “Devam etmemi istiyor musunuz?”
“Evet,” diye yanıtladı Dava, Roseun elini okşayarak. “Harika
gidiyorsun.”
Rose yüksek sesle okumaya devam etti ama ben onu takip
etmeyi bıraktım. Neredeyse bir saattir dinliyordum ve her kelimeyi
anlamak için sürekli çaba harcamaktan başım ağrımıştı. Onun
yerine başımı kaldırıp yukarı baktım. Saat daha yediydi. Ağustos ayında gökyüzü genelde bir saat daha aydınlık kalırdı ama şu
an güneş, yoğun kasvetli bulutların arkasında saklanıyordu. Sis
yüzünden Untersberg’in çengelsi tepesini zar zor görebiliyordum.
Derin bir nefes aldım ve terasın etrafını saran bahçeden gelen
tatlı hanımeli kokusunun keyfine vardım. Kampa geleli iki aydan
fazla olmuştu. O zamandan beri sağlığım iyiye gidiyordu. Dava’nın
dediğine göre doktorların beklediğinden daha hızlı iyileşiyormuşum. Yaramın bulunduğu kesik neredeyse iyileşti. Yağmur yağdığı
zamanlar dışında neredeyse hiç ağrımaz oldu.
“Marta,” dedi Rose. Dönüp baktığımda Roseun, kitabı bana
uzattığını gördüm. “Sen de bir iki satır okumak ister misin?”
Tereddüt içinde elimi sıcak taş bankta gezdirdim. Daha önce
Dava, Rose’u durdurup daha kolay paragraflardan birini okumayı
denememe izin vermişti ama ilk birkaç kelimede bile zorlanınca o
metnin benim için ağır olduğunu anlamıştık. “Hayır, teşekkür ederim.” Çocukken yaz aylarını Londra’daki teyzesinin yanında geçiren
Rose’un İngilizcesi akıcı sayılırdı. Öte yandan ben kampta kalan bazı
kişilerle birlikte her sabah saray kütüphanesinde verilen İngilizce
derslerine katılıyordum. Konuşma dilini gayet rahat anlıyordum
ama çocuk kitapları dışında okumakta hâlâ zorlanıyordum. Dava,
vakti olduğunda bana yardım ediyordu. Dil becerisi fevkaladeydi ve
dediğine göre bunu babasının tercüman olmasına borçluydu. Ana
dili olan Rusça ve Yiddişin yanı sıra okulda İngilizce ve Fransızca,
çocukluğunu geçirdiği Avusturya’da ise Almanca öğrenmişti.
Rose okumaya devam ederken gözlerimi saraya dikip heybetini
ve ihtişamını hayranlıkla izledim. Leopoldskron Sarayı her iki yanından çıkıntı yapan iki büyük kanadıyla dört katlı bir yapıydı. Açık
gri taş cephesindeki geniş, bölmeli pencereler de göze çarpıyordu.
Buraya geldikten birkaç gün sonra Dava yatağımdan kalkmama
izin verdiğinde bizim kaldığımız odanın zemin katta olduğunu,
eskiden balo salonu olan ikinci odada ise erkek hastaların kaldığını
gördüm. Yüksek tavanından sarkan dev kristal avizesiyle geniş bir
antre, iki odayı birbirinden ayırıyordu. İki kavisli mermer merdiven
ise antreden birinci kata çıkıyordu. Orada da kütüphane ile küçük
bir şapel vardı. Kamp yöneticilerinin odalarının bulunduğu ikinci
kata hastaların çıkması yasaktı.
Rose bölüm sonuna gelince okumayı bıraktı. “Burada kalalım,”
dedi Dava. “Ölçüyü kaçırmaya gerek yok.”
Endişeyle Rose’un yüzünü inceledim. Teninin rengi solmuş,
aniden gözlerinin altında siyah halkalar oluşmuştu sanki. Rose
benim kadar çabuk iyileşmiyordu. Buraya getirildiği günden
sonra uzun bir süre kendine gelememişti. Davaya sorduğumda
bana Roseun on dokuz yaşında ve Amsterdamlı olduğunu söylemişti. Yarı Yahudi olmasına rağmen birkaç kampta tutulmuştu. En
son Çekoslovakya’daki Terezin adlı kamptaymış. Roseu bu kadar
hasta ettiğine göre berbat bir kamp olmalı, diyerek düşüncemi ifade
etmiştim ama Dava bana bazı kampların oradan çok daha kötü
olduğunu söylemişti. Dediğine göre Rose’un bir tür kan hastalığı
varmış ve kamptaki kötü yaşam şartları yüzünden hastalığı da
ilerlemiş. Kan hastalığının ne olduğunu tam olarak bilmiyordum
ama kulağa ciddi bir şeymiş gibi geliyordu. Sonraki birkaç gün
boyunca uykusunda verdiği mücadeleyi izlemiş, m üm kün olduğunca uyanık kalıp birkaç dakikalığına da olsa uyandığında ona
su ve ilaç vermeleri için hemşireleri çağırmıştım. Dava bana kendi
iyileşmeme odaklanmamı, Rose’un benim problemim olmadığını
söylemişti. Ama Rose iyileşmeliydi, buraya geldiği gece her şeyin
iyi olacağına dair ona söz vermiştim.
Sonra bir sabah uyandığımda yan yattığını ve o parlak menekşe
gözleriyle beni izlediğini görmüştüm. “Merhaba,” demişti.
“Merhaba.” Hemen doğrulup oturmuştum. “Ben Marta.”
“Biliyorum. Hatırlıyorum.”
Rose günün büyük kısmında uyanıktı ama durum unda pek
bir gelişme olmamıştı. Bugünkü gibi iyi olduğu zamanlarda kısa
aralıklarla tekerlekli sandalyede oturabiliyordu. Ama hâlâ çok çabuk
yoruluyor ve tek başına gezinemiyordu. “İyiyim,” diye ısrar etti
şimdi. Yanakları da sanki onun isteğine boyun eğer gibi hafiften
pembeleşti.
Ama Dava ikna olmadı. “Yağmur yağacak,” dedi gökyüzüne
bakarak. “Hava da serinledi ” Tekerlekli sandalyeye doğru uzanıp
Roseun omuzlarındaki hırkayı düzelterek doğruldu. “Artık içeri
girmeliyiz.”
Rose elini Dava nın koluna koydu ve yumuşak bir sesle, “Birkaç
dakika daha kalalım,” dedi yalvarırcasına.
Dava tereddüt etti. Bakışları Roseun ümit dolu yüzünden gittikçe kararan havaya, sonra tekrar Rosea kaydı. “Yalnızca birkaç
dakika,” diye tekrarladı omzunun üstünden saraya doğru bakarak.
“Gerçi benim hastaları kontrol etmem gerekiyor.”
“Sen git,” diye atıldım ben. Dava başka şeylerle meşgul olursa
RoseTa dışarıda daha uzun süre kalabilirdik. “Ben çok geçmeden
Roseu içeri getiririm.”
“On dakika sonra,” dedi Dava sert bir ifadeyle.
Ben de ciddi bir ifadeyle, “On dakika,” diye tekrarladım ve
yalnızca Roseun göreceği şekilde göz kırptım . Dava tatmin olmuş
bir halde binaya doğru yürüdü. Bizi duyamayacağı kadar uzaklaştığında Rosea dönüp, “Bugün huysuzluğu üstünde,” dedim.
“Bizim için endişeleniyor. Üstelik çok yorgun.” Rose bunu o
kadar içten söylemişti ki öyle dediğim için anında vicdan azabı
hissettim. Kampta yeterince personel yoktu ve hemşireler bütün
hastalara gereken bakımı sağlayabilmek için gece gündüz demeden çalışıyorlardı. Üstelik Dava, birkaç yaş farkla servisin en genç
kadınları olduğumuz için bana ve Rose’a daha özenli yaklaşıyordu.
Ne zaman boş vakti olsa ekstra yiyecek ve tatlılarla ziyaretimize
geliyordu.
“Dava gerçekten de bize çok iyi davranıyor,” dedim. Rose bana
katıldığını gösterircesine başını salladı. “Ama savaş konusu açılınca
hüzünleniyor. Ona bir şey mi oldu diye merak ediyorum.”
“Bir defasında bir adamdan bahsetmişti,” diye yanıtladı Rose.
“Ama kocası mı değil mi bilmiyorum. Zaten ona ne olduğunu da
söylemedi.”
“Öyle mi?” Davanın bu bilgiyi neden benimle değil de Rose’la
paylaştığını kıskançlıkla karışık düşündüm.
“Ama dışarıda biraz daha kalmamıza izin verdiği için mutluyum,” diye ekledi Rose dağlara bakarak.
Bense gözlerimi elbiseme indirdim, yataktan kalkacak kadar
iyileştiğimde bana verdikleri iki elbiseden biriydi bu. Tozpembe
elbiseden çıkan kollarım yaz güneşinin altında bronzlaşmış, biraz
da kalınlaşmıştı. Kampın doyurucu yemekleri sayesinde çabucak
kilo almıştım ve artık kıyafet değiştirirken kaburgalarımı görmüyordum. Rose gibi değildim. Ona göz ucuyla baktım. Saçları uzamış, sarı bukleleri kafasını şapka misali sarmıştı ama hâlâ buraya
geldiği geceki kadar zayıf ve solgundu. Çok az yemek yiyordu ve
her yemekte Dava ya da benim dil dökmemiz sayesinde birkaç
lokma daha atıyordu ağzına ama çoğu zaman yediklerini midesinde tutamıyordu. Dava açıkça söylemese de Rose’un durum unun
ciddiyetini koruduğunu biliyordum.
Rose u izlerken içimde bir koruma dürtüsü belirdi. Birbirimizi
tanıdığımız şu kısa süre içinde çok yakınlaşmıştık. Memlekette olsak
belki arkadaş bile olmazdık. Büyük ihtimalle onu fazla çocuksu,
ürkek ve sıkıcı bulur, pek ilgilenmezdim. Ama burada ikimiz de
diğer kadınlardan genç ve yalnız olduğumuz için arkadaşlığımız
çok doğal geliyordu.
Savaş zamanında Emmayla da aynen böyleydik, diye düşündüm
yüzü gözümün önüne gelirken. Annem bir gün getto yetimhanesindeki işinden dönüp beni orada çalışmaya başlayan kızla tanıştırmak
istediğini söylediğinde biraz şüpheci yaklaşmıştım. Emma benden
yaklaşık iki yaş büyüktü ve şehirliydi, bizim gibi köylü değildi. Ne
gibi bir ortak yönümüz olabilirdi ki? Hem zaten getto yönetiminin
habercisi olarak resmî işim ve ayrıyeten gizli direniş çalışmalarım
arasında sosyalleşmeye pek de vaktim olmuyordu. Ama annem ısrar
etmişti: O yeni kız yalnız görünüyordu. Onu birkaç arkadaşımla
tanıştırmam sevaptı.
Annem kafasına bir şey koydu mu onunla tartışmanın anlamsız olduğunu bildiğimden yumuşamıştım. Ertesi gün Emmayla
tanışmak için iş çıkışı yetimhaneye gitmiş ve direniş hareketinin
merkezi olarak işlev gören apartman dairesinde düzenlediğimiz
Şabat yemeğine onu davet etmiştim. Emmayla arkadaşlık etmekten
keyif almam da şaşırtmıştı beni. Kendimi anında rahat hissetmemi
sağlayan nazik bir mizacı vardı. Sırlarımı paylaşabileceğim birinin
olması güzeldi; kaybettiğimi bile bilmediğim en yakın arkadaşımı
bulmuştum sanki. Birlikte çok sık vakit geçirmeye başlamıştık, akşamları iş çıkışı getto sokaklarında sohbet ederek yürüyüş yapardık.
Rose’la aramda da benzer bir bağ kurulmuş, burada kaldığımız
süre içinde neredeyse ayrılmaz olmuştuk. Şimdi bakışlarımı Rose’dan
sarayın batı tarafındaki geniş çimenliğine çevirdim. Düzinelerce
büyük, beyaz çadır, eşit sıralar halinde dizilmişti. Tıbbi yardıma
ihtiyacı olmayanlar orada, kampın ana kısmında yaşıyordu. Geçen
gün Dava bana yakında oraya geçmem gerekebileceğini söylemişti.
Roseun hatırına beni m ümkün olduğunca uzun süre serviste tutmak istediğini biliyordum ama benden daha hasta olanların ihtiyaç
duyduğu yatağı işgal etmeme mantıklı bir gerekçe bulamazdı artık.
Tekrar Rose a döndüm. Çenesini göğsüne doğru hafifçe indirmişti. Gözleriyse yarı kapalıydı. “Yorgun görünüyorsun,” dedim.
“Sanırım yoruldum. Ama birkaç dakika daha kalalım.” Başımı
aşağı yukarı salladım. Rose u uzun süre dışarıda tuttuğum için
Dava bana kızacaktı ama böyle küçük bir ricayı geri çeviremezdim. “Marta?”
“Efendim?”
“Buradan nereye gideceksin? Yani kamptan çıktıktan sonra.”
Bu soruya hazırlıksız yakalandığım için duraksadım. Kampın
geçici bir yer olduğunu, buradaki herkesin eninde sonunda gideceğini ya da başka bir yere yerleştirileceğini biliyordum. Polonya'ya
dönebilir miydim? Bazen bunu düşünüyordum. Birkaç gece rüyamda
köydeki evimize döndüğümü, annemi yemek yaparken, babamı ise
ateşin yanında gazete okurken bulduğumu görmüştüm. Ama artık
her şeyin değiştiğini biliyordum; bütün ailem ve arkadaşlarım gitmişti. Nazilerin bizi kasaba meydanında toplayıp çift sıra halinde
tren istasyonuna götürmesine seyirci kalan komşularımızın yüzünü
hatırladım. Her gün babamdan süt alan yaşlı Pani Klopacz, biz
geçerken perdenin arkasından temkinli bir şekilde bizi izlemişti.
Yıllardır tanıdığımız insanlar soğuk bir ifadeyle yüzlerini çevirmişlerdi. Hayır, artık onlarla birlikte yaşayamazdım. Alek ve direniş
uğruna ölen diğerlerinin acı dolu hatırası dışında hiçbir anlamı
kalmayan Kraköw'a dönmeyi de kaldıramazdım. Peki, başka nereye
gidebilirdim? İngilizce dersindeki bazı kadınların Amerika'ya, hatta
Filistin’e göç etmekle ilgili konuştuklarını duymuştum. Dava bu
ülkelerden vize almak için beni de listeye eklemekten bahsetmişti.
Ama bana kefil olacak bir akrabam olmadan bu bekleyişin yıllar
sürebileceğini biliyordum. Hem vize alabilsem bile yabancı bir
yerde tek başıma nasıl hayatta kalırdım? Sonunda kendimi aptal
gibi hissederek, “Bilemiyorum,” diye yanıtladım.
Rose ağzını açtı ama konuşmasına fırsat kalmadan yüzünde
acı dolu bir ifade belirdi.
Ona doğru eğildim. “Ne oldu?”
“H-hiç.” Ama sesi gerilmiş, rengi iyice solmuştu.
Hemen yerimden fırladım. “Artık içeri girmeliyiz.”
“Bir dakika daha,” diye yalvardı Rose. Sesi şimdi biraz daha
güçlü çıkıyordu, canını yakan her neyse hafiflemiş gibiydi. “Lütfen
Davaya söyleme.”
“Hey!” Arkamızdan birinin seslendiğini duyunca başımızı saraya çevirdik. Tam o anda Dava ellerini kalçasına dayamış, fırtına
hızıyla bize doğru geliyordu.
“Eyvah eyvah,” diye fısıldadı Rose. Bense ne kadar zaman
geçtiğini anlamak için akşamın ilk saatlerindeki gökyüzüne baktım.
İyice yaklaşan Dava, “Tam on dakika,” dedi kollarını birleştirerek. “On dakika demiştim size.”
“Affedersin,” diye söze başladım. “Zamanın nasıl geçtiğini
anlamadık. Onu içeri götürebilirim.”
Dava başını iki yana salladı. “Oho, sen onu içeri götürene
kadar Viyanaya varırsınız. Sonra günlerce etrafta arar dururum
sizi.” Karşı çıkmak için ağzımı açtım ama Dava elini kaldırdı. “Her
neyse şimdi yardımına ihtiyacım var, tabii kendini yeterince iyi
hissediyorsan.”
“İyiyim ben. Konu ne?”
“Bu gece M acaristan’dan küçük bir mülteci grubu gelecek ve
kayıt işlerine yardım eden kadın hastalandı. Sen yapmak ister misin?”
“Elbette,” diye yanıtladım hevesle. Burada kalanların mutfak,
bahçe gibi kampın çeşitli yerlerinde çalıştığını görmüştüm. Birkaç
defa yardım etmeme izin vermesi için Davaya ısrar etmiştim. Ama
hastane kısmında kalanların çalışmasına izin verilmediğini, ana
kampa geçene kadar beklememi söylemişti. Şu an kuralları ihlal
edecek kadar yardıma muhtaçlardı demek ki.
“Harika. Her an gelebilirler. Sen şimdi ön bahçeye git. Doktor
Verrier sana ne yapman gerektiğini anlatacak.”
“Sorun değil,” diyerek Rosea baktım. “İyi uykular.”
Dava, Rose u içeriye götürürken ben de sarayın çevresini dolanmaya başladım. Birkaç askeri araç ana yola açılan kapıdan içeri
gürültüyle girdi ve uzun, çamurlu yolun her iki yanındaki çimenlikte
durdu. Araçlardan inen askerler arka kapıları açtılar. Üzerlerinde
hâlâ eski püskü, çizgili hapishane kıyafeti olan mülteciler birer
birer görünmeye başladılar. Ayakta duramayacak ya da yardımsız
yürüyemeyecek durum da olan çoğu mülteci, askerlerden destek
alarak yürüyordu. Hepsi de iskelete dönmüş, bir deri bir kemik
kalmıştı. Birkaç ay önce ben de böyle mi görünüyordum?
“Affedersin!” diye seslendi bir adam Almanca. Gözlerimi
mültecilerden ayırmaya çalıştım. Beyaz palto giymiş siyah saçlı,
gözlüklü bir adam birkaç metre ötede katlanabilir bir masanın
yanında duruyordu. Beni tedavi eden doktorlardan biri olmasa da
onu servisten tanıyordum. “Yardıma mı geldin?”
“Evet.” Masaya doğru yürüyüp bana gösterdiği katlanabilir
sandalyeye oturdum.
“Görevin, her birinin isim, soy isim, milliyet, varsa doğum tarihi
gibi bilgilerini gelenler listesinden kontrol edip onaylamak. Sonra
ben sana hastane servisine mi yoksa ana kampa mı gideceklerini
söyleyeceğim. Anladın mı?” Masaya yaklaşan mültecilerin oluşturduğu sıraya bakarken başımı aşağı yukarı salladım. Hepsi tıbbi
bakıma ihtiyaç duyacakmış gibi görünüyordu. Servislerde onlara
yetecek kadar yer var mı acaba, diye merak ettim.
Derin bir nefes aldım, ardından sıranın en başındaki cılız,
pejmürde kılıklı adama baktım. “İsim?” diye sordum.
Adam tereddüt etti, yüzünde panik dolu bir ifade belirdi. Sonra
dirseğindeki kapkara rakamlar dizisine baktı. Bana öyle bir şey
yapılmadı ama ana kamplardaki mahkûmlara Naziler tarafından
dövme yapıldığını biliyordum. Bu adam artık rakamdan başka
bir şey olabileceği fikrini garipsiyor olmalı, diye düşündüm. Derin
bir nefes alıp baştan başladım. Nazikçe gülümseyip, “Merhaba,”
dedim Yiddiş dilinde. “Ben Marta Nedermann. Sizin adınız nedir?”
Adamın yüz ifadesi yumuşadı. “Friedrich Masaryk.”
Adını listeden kontrol ettim. “Macar. 18 Kasım 1901 doğumlu.
Doğru mu?” Adam başıyla onayladı. Kırklı yaşlarındaydı yalnızca
ama beyaz saçları ve kambur duruşuyla en az altmış görünüyordu.
Doktor Verrier adamı muayene etti. “Bay Masaryk, besinsiz
kalmışsınız ama ana kampa gidecek kadar iyi durumdasınız.” Askerlerden biri Bay Masaryk e eşlik ederken çizelgeye işaret koydum.
Sıradaki bir kadındı. İki askerin taşıdığı bir sedyede yatıyordu.
Doktor Verriere baktım ve omuz silktiğini gördüm. “Ne yazık ki
kamp kurallarına göre baygın haldekilerin bile kaydedilmesi gerekiyor.”
Sedyeyi taşıyan askerlerden biri kadının alnındaki yazıyı okudu.
“Hannah Lebonski.”
Listeyi çabucak kontrol ettim. “Bu ismi bulamıyorum.” Listeyi
tekrar gözden geçirdim. “Aslına bakarsanız listede hiç kadın ismi
yok...”
“Başka liste yok mu?” diye sordu Doktor Verrier.
“Lanet olsun,” diye söylendi askerlerden biri. “Mattie bize kadın
kampının listesini vermeyi unuttu. Jim!” Asker arkasını dönüp
birkaç metre ötedeki araçlardan birinin yanında duran başka bir
askere seslendi. Arkasındaki mültecilerden birkaç tanesinin irkildiğini fark ettim. Amerikalı bile olsa bir askerin bağırması onları
hâlâ dehşete düşürüyordu. “Mattie nerede?”
Diğer asker başıyla sarayı işaret etti. “Şu tarafa gittiğini gördüm sanki.”
Doktor Verrier bana döndü. “Sakıncası var mı?”
“Yok, tabii ki.” Hemen kalkıp sarayın etrafında yürüdüm. Arka
çimenlik sakindi, yeni gelenlerin yarattığı karmaşadan uzak bir
dünyaydı âdeta. Araziyi gözlerimle taradım ama boştu. Belki de
o asker, listeyi elinde bulunduran askerin buraya geldiğini yanlış
görmüştü. Ne yapacağımı bilemez halde durdum. Dava'dan yardım istemeye karar verdim ve sarayın kapısına yöneldim. Sonra
göz ucuyla göl kıyısındaki uzun çimenlerin arasında bir kımıldanma gördüm. Öne doğru bir adım attım. Koyu saçlı bir asker
suyun kenarında yarı oturur, yarı uzanır vaziyette duruyordu. Bu
o olmalıydı. Hemen çimenliği geçtim. Yanına vardığımda dönüp
bakmadı bile. “Affedersin,” dedim. Asker uykusundan kalkmış gibi
doğrulup döndü. Yüzünü gördüğümde nefesim kesildi.
PauPdü bu; beni kurtaran asker.
4. BÖLÜM
Ö
ylece durup askere baktım. Gerçekten Paul müydü? O iri
mavi gözlerini tanımamak m ümkün değildi ki. Nefesim kesildi. “Nasıl yardım edebilirim?” diye sordu kafasını kaldırarak. Bu,
Paul'ün hapishaneden hatırladığım kısık, melodik sesiydi. Ama resmî
konuşuyordu, ifadesi de tamamen yabancıydı. Beni tanımamıştı.
Tabii tanımazdı. Biz tanıştıktan sonra kim bilir kaç yüz kişiyi
kurtarmıştı. Bir an tereddütte kaldım, ona kim olduğumu hatırlatıp beni kurtardığı için teşekkür etmek istedim. Sonra hasta ve
yorgun haldeki yeni gelenleri hatırladım. Çene çalacak vakit yoktu.
Boğazımı temizledim. “B-benim...” İngilizce konuşmaya çalışırken
kekeledim. Derin bir nefes alıp yeniden denedim. “Askerlerden
biri... Mattie diye birini arıyor.”
“Benim. Mattie. Aslında Paul Mattison.” Paul Mattison, diye
düşündüm. Ona bakarken tuhaf bir şekilde içim çekiliyormuş gibi
hissettim. Hapishanedeki o anı zihnimde defalarca canlandırmıştım.
Şimdi gerçekten burada olduğuna inanm akta güçlük çekiyordum.
“Liste için mi yolladılar seni?” diye sorunca başımı aşağı yukarı
salladım. Esnedi ve yavaş yavaş gerinip göğüs cebinden çıkardığı
kâğıt parçasını bana uzattı. “Al bakalım.”
Ona doğru bir adım atarken kalbim pır pır etti. Hatırladığımdan daha yakışıklıydı. Ama şimdi yakından bakınca günlerdir
uyumamış gibi gözlerinin kan çanağına döndüğünü fark ettim.
İki günlük siyah kirli sakalı, çenesi ile yanaklarını kaplamıştı ve
üniforması toz toprak içinde kalmıştı. Kâğıdı almak için eğildiğimde o topraksı çam kokusunu tanıdım. Bir koku daha vardı
aslında; hem ekşi hem de tatlı, iç bayıltıcı bir koku. Alkol olduğunu anladım o an. Paul sarhoştu ya da önceden sarhoş olmuştu
ve kokusu üzerine sinmişti. Aniden içimde oradan kaçıp gitme
isteği uyandı. “Teşekkürler” Kâğıdı kaptığım gibi dönüp saraya
doğru yürümeye başladım. Hayal kırıklığı içinde Paul’ün yüzünü
gözümde canlandırdım. O sarhoş, asık suratlı asker, beni kurtaran
adamla aynı kişi miydi gerçekten?
“Küçük hanım,” diye seslendi bir ses. Dönüp baktığımda Paul’ün
dengesiz adımlarla göl kıyısından bana doğru yaklaştığını gördüm.
“Bir dakika bekle.” Yaklaştığında yüzü ile saçlarının, kafasını göle
daldırmış gibi ıslak olduğunu gördüm. Bayat su kokusu çam ve
alkol kokusuna karışmıştı. “Seni bir yerden tanıyor muyum?”
Kalbim küt küt atmaya başladı. Hatırlamıştı. Ama belli bir
noktaya odaklanamayan gözlerine bakınca aslında bunun çok da
önemli olmadığını fark ettim. “S-sanmıyorum,” diyebildim.
Paul şaşkın bakışlarını üzerime dikti. “A m a...”
“Przeprasz...” diye söze başladım. Heyecandan Lehçe konuşmuştum. “Affedersin, yeni gelenlerin yanına gitmeliyim.” Sonra
dönüp sarayın etrafından dolandım.
Doktor Verrier masanın yanında, kollarını birleştirmiş bekliyordu. “Özür dilerim,” deyip oturdum. Askerler sedyeyle birlikte
yere bıraktıkları kadını tekrar kaldırdılar. Buruşuk listeyi açtım ve
kadının adını buldum. “Hannah Lebonski.” Doktor Verrier askerleri
çabucak servise yönlendirip bir sonraki hastaya yöneldi.
İşime odaklanmaya çalışırken kalbim küt küt atıyordu. Paul
buradaydı. Ona kim olduğumu söylemeli miydim? Kafamı kaldırıp gelenlerin araçtan inmesine yardım eden askerleri gözlerimle
taradım. Paul aralarında yoktu. Sonra çimenliğin diğer tarafındaki bir ağacın dibinde, başını ellerinin arasına alıp oturduğunu
gördüm. Sarhoş ve tembel, diye düşündüm iskelete dönmüş yaşlıca
bir kadının kaydını yaparken. Nasıl bu kadar yanılmış olabilirdim
ki? Ama o tiksinmenin yanı sıra karnımda hafif, sıcak bir sızı da
hissediyordum. Aniden kafasını kaldırıp bana doğru baktı. Bir an
için göz göze geldik. Dikkatimi hemen önümdeki listeye verirken
yanaklarım kızardı. Gözlerinin üzerimde olduğunu, bana bakıp
hatırlamaya çalıştığını hissederken karnımdaki sıcaklık da arttı.
Yirmi dakika sonra sıra artık iyice azaldığında tekrar ağaca
doğru baktım. Paul gitmişti. Göğsümdeki küçük çaplı hayal kırıklığına rağmen, böylesi daha iyi, dedim kendi kendime. Onu, beni
kurtardığı günkü haliyle hatırlamayı tercih ederdim, bu haliyle
değil. Son mültecinin de kayıt işlemini tamamladıktan sonra artan
formları tekrar kutuya koyup ayağa kalktım. “Seni tanıyorum!”
diye haykırdı bir ses arkamdan. İrkilip yerimden sıçrayınca kutuyu elimden düşürdüm ve tüm formlar çimenlerin üzerine saçıldı. Dönüp baktığımda Paul’ün kollarını birleştirip orada öylece
durduğunu gördüm.
Aniden nefesim kesildi sanki. “Ödümü patlattın!” dedim tekrar
konuşabildiğimde. Eğilip formları toplamaya başladım.
“Özür dilerim.” Kâğıtları toplamama yardım etmek için diz
çöktü. Alkol kokusu gitmiş, yerini naneli sakız kokusu almıştı.
Ayılmaya başlamış gibi daha dengeli hareket ediyordu artık. “Seni
nereden tanıdığımı hatırladım yalnızca.” Sağ ayak bileğimin yanındaki kâğıdı almak için bana doğru uzandığında yüzlerimiz
birbirine iyice yaklaştı. “Sen Dachaudaki hapishanede bulduğumuz
kızsın. Mary miydi ismin? M artha mı?”
“M arta,” dedim gözlerimi çimenlere dikerek.
“Ah, evet, Marta. Affedersin.” Yüzümü incelediğini fark ettim.
“Şimdi çok farklı görünüyorsun sadece. İngilizce konuşabildiğini
de bilmiyordum,” dedi.
“Konuşamıyordum zaten.” Yanaklarım yeniden yanmaya başladı. “Aslında hâlâ iyi konuşamıyorum. Buraya geldikten sonra
öğrenme fırsatım oldu.” O an aksanımın ve doğru kelimeleri bulma
çabamın farkına vardım.
“Bence iyi iş çıkarmışsın.” Paul formları toplama işini bitirdi.
Hepsini kutulara koyarken eli elime değdi. Hapishanedeki o güçlü
ve nazik dokunuşunu hatırlayınca aniden başım döndü. Tam o
anda ayağa fırlayıp elini bana uzattı.
“İzin ver,” dedi. Kafamı kaldırınca göz göze geldik. Yüzünde
kederli bir ifade belirdi ama anında kaybolunca yanlış gördüğümü
düşündüm. Hapishaneden kurtardığı kıza acımış mıydı yoksa?
Bir an için tereddüt etsem de parmaklarımı onun parm aklarının arasına bıraktım. Artık göz ardı edilemeyecek kadar şiddetli
hissettiğim sıcaklık bir kez daha ortaya çıktı. “T-teşekkür ederim,”
diye kekeledim ayağa kalkmama yardım ettiği sırada. Gözlerini
gözlerimden ayırmadan parmaklarımı yavaş yavaş bıraktı. Sonunda
döndüm ve nefesimi düzene sokmaya çabalarken kutuyu masaya
bırakıp elbisemdeki pisliği silkeledim. Çimenliğin diğer tarafında
askerler malzemeleri araçlara yüklüyordu. “Bu kadar çabuk mu
gidiyorsunuz?” diye sordum ona bakarak. Kaşlarını çattığını görünce, “Yani hemen mi?” diye toparlamaya çalıştım.
Paul başıyla onayladı. “Bu gece M ünih’e varmaya çalışacağız.
Sonra gemiyle yola çıkacağız. Nereye gideceğimiz henüz söylenmedi
ama sanırım Pasifik’e.”
“Öyle mi?” diyerek derin bir nefes aldım. “Sana teşekkür etme
fırsatım olmadı hiç. Beni kurtardığın için yani.”
Paul elini salladı. “Hiç gerek yok. Görevimi yapıyordum sadece.”
Yanıt vermeme fırsat kalmadan başka bir asker masaya yaklaştı.
“Hey Mattie, plan değişti. Araçlardan birinin dingili kırılmış.” Kelimeler askerin ağzından öyle hızlı dökülüyordu ki onu anlamakta
zorlanıyordum. “Tamir etmek birkaç saat sürecek. Binbaşı Clark
burada kamp kurmamızı, sabahın ilk ışıklarıyla birlikte Paris’e
hareket etmemizi emretti.” Paurün şimdilik gitmeyeceğini anlayınca aniden heyecanlandım. Diğer asker, “Eğer istersek cipi alabileceğimizi, Salzburg a gidip biraz dolaşabileceğimizi ve yiyecek
bir şeyler alabileceğimizi söyledi,” diye devam etti.
“Biraz daha içk...” diye söze başladı Paul. Sonra durup bana
döndü.
“Bizimle gelmek ister misin?”
Şaşırarak duraksadım. Paul onunla kasabaya gitmemi teklif
ediyordu. Başım döndü. Ama kampta kalanların arazinin dışına
çıkması yasaktı. “Gelemem.”
Paul gözlerini benden diğer askere çevirdi, sonra tekrar bana
baktı. “Bana bir dakika izin ver Drew, olur mu?” Asker omuz silkip gittikten sonra Paul, “Onlarla gitmeliyim,” dedi bana dönerek.
“Salzburg gerçekten de güzel bir yer.” Sesimin sakin çıkması
için çabaladım.
Paul uzanıp koluma dokundu. “Seni tekrar görmek güzeldi
Marta. İyi olduğuna sevindim ”
“Hoşça kal,” diye yanıtladım. Sonra döndüm ve dokunuşunun sıcaklığını üzerimde hissederek çimenlikten geçtim. Sarayın
etrafından dolanırken gözlerim yanmaya başladı. Ne oldu bana
böyle? Gittiğine sevinmeliydim aslında. Sarhoşun tekiydi, hiç de
beklediğim gibi biri değildi. Söğüt ağacının dibindeki en sevdiğim
yere yürüdüm. Sonra yere çöküp eğildim ve göldeki yansımamı
inceledim. Dağınık buklelerim ve yüzüme aşırı büyük gelen gözlüklerim bana bakıyordu. Ne sanıyordun ki, dedi göldeki yansımam.
Diğer askerlerle birlikte kasabaya gitmek yerine burada seninle kalmasını mı umdun gerçekten? Gözlüklerimi çıkarıp elimin tersiyle
gözlerimi sildim.
Aniden çimenlikten gelen ayak seslerini duydum. Hemen gözlüklerimi takıp çok uzun süre dışarıda oyalandığım için Dava nın
beni azarlamaya geldiğini düşünerek döndüm. Ama Paul’dü gelen.
Elleri ceplerinde, tam arkamda duruyordu. Omzunda daha önce
fark etmediğim küçük bir sırt çantası vardı. “Seni yine korkuttuğum için özür dilerim.”
Boğazımda oluşan yumruyu yutmaya çalıştım. “Kasabaya nasıl
gideceğinizi soracaks...”
Paul başını iki yana salladı. “Hayır, gitmekten vazgeçtim.”
Birden nefesim kesilir gibi oldu. “Öyle mi?”
“Biraz yorgunum, cip de çok kalabalıktı. Hem zaten o mankafalarla yeterince vakit geçirdim.” Paul bana doğru bir adım daha
yaklaştı. “Sana eşlik edebilir miyim?” Yanıt vermeme fırsat kalmadan
yanıma çöktü ve bir koluyla yerden destek alıp arkasına yaslandı.
“Burası gerçekten çok güzel.” Yanıt veremeyecek kadar şaşkındım.
Sonuçta diğerleriyle birlikte gitmemişti. Dağlara bakarken ikimiz de
konuşmadık. Göz ucuyla koluna baktım, bronz ve kaslıydı. İçimde
bir arzu yeşerdi.
Paul bana döndü. Ben hemen bakışlarımı kaçırıp tüm dikkatimle suya bakarak onu izlediğimi fark etmemiş olmasını diledim.
Oturduğumuz yerin sağında, göl boyunca ilerleyen çamurlu yolu
işaret ederek, “Hava kararmadan biraz yürüyüşe çıkmak istiyorum,” dedi. O an yüreğim burkuldu. Yine gidecek, beni yalnız
bırakacaktı. Ama bana beklenti içinde bakmaya devam ediyordu.
“Bana eşlik etmek ister misin?”
Duraksadım, cevap veremeyecek kadar şaşkındım. Yürüyüşe
mi çıkacaktık? Hem de baş başa? Rüya gibi bir şeydi bu. Ama
teknik olarak kamp arazisinin dışında kaldığı için o yol da burada
kalanlara yasaktı. Hem Paul’ü çok az tanıyordum hem de bir saat
önce sarhoş olduğunu hesaba katarsak onunla tek başıma yürüyüşe çıkmam hiç uygun olmazdı. Ama gözleri şimdi daha berrak
bakıyordu, yüzü de hapishaneden hatırladığım gibiydi. Ondan
bu kadar çabuk ayrılmaya katlanamazdım. Onunla gitmenin bir
yolunu bulmalıydım. “Bir dakika burada bekle.” Ayağa fırlayıp
Davayı bulmak için saraya girdim. Antre boş olduğu için hemen
servise yürüdüm. Davayı odanın en uzak köşesinde Roseun ateşini
ölçerken buldum.
Hemen yanlarına koştum. “Ne oldu?”
“Rose’un biraz ateşi var.” Dava’hin sesi sakin olsa da gözlerinden endişe okunuyordu.
“İyiyim ben,” diye ısrar etti Rose doğrulmaya çalışarak. “Yeni
gelenlerle işler nasıl gitti?”
“İyiydi.” Tedirginliğimi bastırmaya çalışıp, “Dava, senden bir
iyilik isteyeceğim,” dedim.
Dava başını kaldırmadan, “Nedir?” diye sordu.
“Araziden çıkıp göl kıyısında biraz yürümek için izin istiyorum.
Tanıdığım birini gördüm. Dachau’da beni kurtaran Amerikalı askeri.”
“Paul mü?” dedi Rose hevesle.
Başımı aşağı yukarı salladım. “îşte onunla yürüyüşe çıkmak
istiyorum.”
“Kuralları biliyorsun Marta,” diye yanıtladı Dava. “Kampta
kalanların saray arazisi dışına çıkması yasak.”
“Biliyorum. Ama bir defalığına göz yumabilirsin diye düşündüm. Lütfen.”
Dava tereddüt etti. “Işıkların söndürülmesine bir saatten az
kaldı.”
“Yatak kontrolünde yerimde olduğumu işaretleyemez misin?”
Dava kaşlarını çatınca şansımı fazla zorladığımı fark ettim.
Rose uzanıp Davanın koluna dokundu. “Gitmesine izin ver
Dava. Benim için.”
Dava yavaşça gözlerini benden Rose a, sonra yine bana çevirdi.
Cebinden bir kalem ile kâğıt çıkardı. “Arazi dışına çıkmanı birinin
sorgulaması ihtimaline karşı şunu yanına al,” dedi ve kâğıdı bana
uzatmadan önce üzerine bir şeyler karaladı. “Ama gece yarısını
bir dakika bile geçirmeden dönmüş olacaksın.”
“Tamam. Teşekkür ederim.” Eğildim ve Rose un yanağına bir
öpücük kondurup, “Teşekkürler,” diye fısıldadım tekrar. Sonra Rose a
döndüm. “Ama kendini iyi hissetmiyorsan eğer...”
“İyiyim ben,” diye yanıtladı Rose yumuşak bir sesle. “Ayrıca
senin adına çok sevindim Marta.”
Koşarak servisten ve antreden dışarı çıktım. Avluya adım atar
atmaz durdum. Birkaç dakika önce Paul’ün oturduğu yer boştu.
Gitmiş, diye düşündüm. Kalbim sıkıştı. Belki de beni beklemekten
sıkılıp diğer askerlerin peşinden kasabaya gitmişti. Hızlıca göl kıyısını taradım. Paul gölün sağ tarafına doğru biraz ilerlemiş, başı
eğik duruyordu. Sırtı bana dönüktü ve geniş omuzları, batmaya
yüz tutan güneşin son ışınlarına karşı bir karaltı gibi görünüyordu.
Gövdesinin daracık kalçalarına doğru incelişini izlerken göğsümün aniden, güçlü bir şekilde sıkıştığını hissettim. Daha önce hiç
böyle hissetmemiştim, Jacob’a karşı bile. Sakin ol, diye düşündüm.
Yalnızca yürüyüşe çıkıyorsunuz, gitme vakti gelene kadar onu oyalayacak bir şey işte. Kendimi ağır ağır nefes alıp vermeye zorlarken
soğukkanlılığımı korumaya çalıştım.
Ona doğru yürüdüm ve tam yaklaşmışken arkasına döndü, beni
görünce yüzünde içten bir gülümseme belirdi. “Bak,” dedi kısık bir
sesle ve başıyla suyu işaret etti. Biraz daha yaklaştığımda kıyının
yakınına kurulm uş bir anne ördek ile başlarını gömmüş uyuyan
kabarık, sarı tüylü dört yavrusuna baktığını gördüm. Ördekleri
çocuksu bir merakla izleyen yüzünü inceledim.
“Hazır mısın?” dedi ördekleri bırakıp gözlerime bakarak.
Gözlerini kırpıştırdı ve daha önce çimenlikte fark ettiğim o ciddi
ifade bir kez daha yüzünde belirdi. Acıma değil bu, dedim kendi
kendime. Başka bir şey.
Boğazımda aniden oluşan yum ruyu yuttum. “E-evet.” Onun
peşinden saray arazisinin sınırındaki alçak, beyaz kapıya doğru
yürüdüm. Bana kapıyı tuttu ve o çamurlu yola adımımı attım.
Su kıyısının birkaç metre ilerisinde yaşlıca bir adam elinde oltası,
ayağının dibine bağladığı kayığıyla çimenlere oturmuştu. Yanından
geçtiğimizde temkinli gözlerle bizi süzdü. Birlikte ne kadar garip
görünüyoruzdur kim bilir; diye düşündüm. Amerikalı asker ile bir
mülteci. Ama Paul adamın bakışlarını fark etmemiş gibiydi. Yürürken hafifçe ıslık çalıyor, ağaçların arasından dağlara bakıyordu.
“Burası çok güzel,” dedi. “Bana Kuzey Carolina’daki çiftliğimizi hatırlatıyor. Ailem Blue Ridge Dağlarının eteklerinde tütün
yetiştiriyor. Tabii bizim dağlarımız bu kadar çarpıcı değil.” Paul,
Untersberg taraflarını işaret etti. “Yine de kırsalı güzeldir.” Yolda
yürürken o kadar yakınımda duruyordu ki vücutlarımız zaman
zaman birbirine sürtünüyordu. “Affedersin.”
Uzaklaşınca aniden hayal kırıklığı hissettim. “Ben de kırsalda
yaşıyorum,” dedim böyle bir ortak noktamız olduğuna sevinerek.
Paul bana baktı. “Gerçekten mi?”
“Evet, Bochnia adında bir köyde. Tatra yakınlarında...” Sesleri
duyunca cümlemi bitirmedim. Yolun aşağısından bir grup genç,
kahkaha atarak bize doğru geliyordu. Göğsümün düğümlendiğini
hissettim.
Paul tepkimi fark etti. “Ne oldu?” diye sordu. Cevap vermedim
ama başımla gençleri işaret ettim. “Geri dönmek ister misin?”
“Hayır,” diye yanıtladım çabucak. “Sadece...” Duraksadım ve
vücudum karıncalandı. Buraya geldiğimden beri kamp çalışanları
ve sakinleri dışında çok az insan görmüştüm. Saray arazisindeyken
Avusturya’da, Nazileri canıgönülden kucaklayan bir ülkede olduğumuzu unutm ak kolaydı. Ama şimdi o gençleri görünce elimde
olmadan korktum.
“Anlıyorum. Burada bekle.” Yanıt vermeme fırsat kalmadan
Paul geldiğimiz yöne geri dönerek beni yolun ortasında yapayalnız bıraktı. Gençler yüzünden duyduğum kaygıya rağmen Paul’ün
uzun bacaklarına, tay gibi yürüyüşüne dikkat etmeden edemedim.
Balıkçının yanına gidip kayığı işaret etti. Ama Paul Almanca bilmiyor ki, diye düşündüm balıkçının başını iki yana sallamasını
izlerken. Paul elini cebine götürüp adamın avucuna bir şey koydu.
Ona doğru yürüdüm. “Ne yapıyorsun?”
Paul kayığı işaret etti. “Faytonunuz, leydim.”
“Anlamadım.”
“O çocuklardan uzaklaşmak istemedin mi?” Başımı sallayarak onayladım. “Ama geri dönmek de istemedin. Bu yüzden ben
de bu adamın kayığını kiraladım. Gerekirse süresiz olarak.” Balıkçı umursamaz bir şekilde dikkatini oltasına çevirdi. Kayığını
bir yabancıya ödünç vermeyecek bir adama benziyordu; Paul ona
kayığı satın alabilecek kadar para vermiş olmalıydı. “Hazır mısın?”
diyerek elini uzattı.
Biraz tereddüt ettim. Hiç gölde gezintiye çıkmamıştım ve hava
kararmak üzereydi. Ama gençler de bize iyice yaklaşmıştı, sesleri
her saniye biraz daha yükseliyordu. Uzandım ve Paul’ün iri ve sıcak parmakları benim parmaklarımı kavrarken içimin ürperdiğini
hissettim. Beni su kıyısına kadar götürmesine izin verdim. Paul
kayığa binmeme yardım etti ve adımlarımı dikkatli atarak öbür
uçtaki geniş, tahta sıraya doğru ilerledim. Paul bir adımını kayığa
atıp diğerini de kıyıdan çekerken kayık hafifçe sallandı. Karşımdaki
orta sıraya oturdu ve kürekleri aldı. Sonra küçük darbelerle kürek
çekerek bizi gölün ortasına doğru götürdü. Kıyıdan uzaklaşırken
rahatlayıp etrafıma baktım. Artık hava iyiden iyiye kararmış, gölün çevresindeki gaz lambaları yakılmıştı ve sudaki yansımaları
kocaman ateş böceklerini andırıyordu. Om zunun üstünden arka­
sına bakıp gölün orta yerini hedefleyen Paul’ü izledim. îçimi bir
sıcaklık kapladı bir kez daha.
Kayık usul usu] kıyıdan uzaklaşırken gençlerin sesi duyulmaz
oldu. Hava da durgundu. Uzakta bir cırcır böceği öttü. Kulağımın
dibinde vızıldayan bir sivrisineği vurup ezdim ve dönüp saraya doğru
baktım. Her pencerenin ardında sarı ışıklar parlıyordu. “Kafanda
hangi tilkiler dolaşıyor?” dedi Paul. Bense şaşkın bir ifadeyle başımı
iki yana salladım. “Bu bir deyimdir. Ne düşündüğünü sordum.”
“Arkadaşım Roseu. Bu akşam kendini pek iyi hissetmiyordu.”
“Bunu duyduğuma üzüldüm.” Paul kürek çekmeyi bırakıp
kürekleri kucağına koydu. “İşte, böyle daha iyi.”
Eğilip çenesini ellerine yasladı ve dağları izledi. Göz ucuyla
bir kez daha yüzünü inceledim. Gerçekten buradaydı, hayretler
içindeydim. Aynı zamanda bu olanlara inanamıyordum. Savaştan
önce, en güzel günlerde bile erkeklerin peşinden koştuğu, kayık
gezintisine çıkardığı kızlardan olmamıştım hiç. Ona neden burada,
benimle olduğunu sormak istedim. “Ne zamandır Avrupa’dasın?”
dedim onun yerine.
“Bir yıl kadar oldu.”
“Beğendin mi?”
“Neyi kastettiğine bağlı. Avrupa’yı soruyorsan gördüğüm kadarıyla
güzel. Orduyu soruyorsan en iyi arkadaşlarımla burada tanıştım,
en azından hayatta kalanlarla. Ama bu savaşa... benim birliğim ki
bize 502. Piyade Alayı deniyor, Normandiya Çıkarmasında katıldı.
O zamandan beri bütün önemli cephelerde savaştık. Hakikaten
mutlu olurdum, yani başka bir lanet olası sava...” Yüz ifademi
görünce aniden sustu. “Kabalığımı affet. O kadar uzun zamandır
askerlerle birlikteyim ki artık başka birinin yanında nasıl konuşacağımı bilmiyorum.”
“Anlıyorum.” Gerçekten de anlıyordum. Bazı şeyler ancak
küfürle tanımlanabilirdi.
Paul cebinden küçük bir şişe çıkardı. “Susadın mı?”
Başımı iki yana salladım ve kocaman bir yudum aldığını görünce daha önceki sarhoş halini hatırlayarak korkudan sindim.
“Bunu sık yapar mısın? İçer misin yani?”
Paul bakışlarını kaçırdı. “Kimilerinden daha fazla, kimilerinden
daha az. Eskisinden daha çok. Lanet... Yani böyle işte.”
Sebebini öğrenmek istiyordum ama kabalık etmek de istemiyordum. “Orduya katılmadan önce ne yapıyordun?”
“Üniversiteye gidiyordum. Göreve çağrıldığımda Princetondan
mezun olmama altı ay kalmıştı. Öyle çok zeki falan olduğumu
sanma. Futbol bursuyla girmiştim.”
“Geri dönecek misin? Yani savaştan sonra.”
Paul omuz silkti. “Kim bilir? Artık hiçbir şeyden emin değilim.
Lanet olası savaş.” Bu defa açıkça küfretmekte sakınca görmedi. “Nişanlım Kim bir ay önce bana bir mektup yazdı ve benden ayrılmak
istediğini, başka biriyle evleneceğini söyledi.” Nişanlı. Bu kelime
göğsüme bıçak gibi saplandı. Paul beni kurtardığında nişanlıydı
demek. “Üstelik ben şanslı olanlardan biriyim.” Sesi daha önce hiç
duymadığım kadar boğuk çıktı. “Kuzenim Mike, Bastogne’da öldürüldü. Birliğimden iki kişi öldü, bir başkası da bacağını kaybetti.”
“Çok üzüldüm,” dedim kısık sesle. Paul yanıt vermedi ama dudaklarını sımsıkı yummuş halde gözlerini suya dikti. İçimde derin
bir acı yükselirken kendi kayıplarım onunkilerde yankılandı. Ailem,
arkadaşlarım... Hapishanede yerde yatarken benimle ilgilenecek,
beni aramaya gelecek kimsem kalmadığını fark ettiğimi hatırladım.
O düşünce, Nazilerin çektirdiği fiziksel acı kadar dayanılmazdı.
Sonra Paul gelmişti. Bu zamana dek onu ve diğer askerleri yalnızca
kurtarıcı, kahraman olarak görüyordum. Nelerden feragat ettiklerini,
onları buraya getirdiğimiz için bize ne kadar kızgın olduklarını hiç
düşünmemiştim. Uzanıp ona dokunmak, rahatlamasını sağlamak
istedim. “Çok üzgünüm,” diye tekrar ettim bunun yerine.
“Senin hatan değil ki,” diye yanıtladı omuzları çökerken. “Yalnızca bazen her şeyimi kaybetmişim gibi hissediyorum.”
“Hayır,” dedim pat diye.
“Hayır mı?”
“Hayır, her şeyini kaybetmedin. Annen ile babanı kaybettin
mi?” Paul başını iki yana salladı. “Bütün akrabalarını ve arkadaşlarını?” Bir kez daha başını sağa sola salladı. “Evini de kaybetmedin.”
Sesimin yükseldiğini duyabiliyordum. “Ya da sağlığını.”
Paul kendini suçlu hissedercesine yere baktı. “Senin kaybın
benimkinden daha büyük, biliyorum.”
“Demek istediğim o değil. Her şeyini kaybetmediğini söylemeye çalışıyorum yalnızca. Ben de öyle. Buradayız ve hayattayız.”
Paul yanıt vermedi. Onu kızdırmış mıydım? Göle baktım ve bu
kadar çok şey söylediğim için içimden kendime lanetler yağdırdım.
“Bu harika,” dedi Paul bir dakika sonra. Tekrar ona baktığımda
gülümsediğini görmek beni şaşırttı. Benim de içimi mutluluk sardı.
“Sessizlikten bahsediyorum.” Bunu duyunca yüreğim burkuldu.
Bir an için benimle birlikte olmaktan bahsettiğini sanmıştım. “O
gürültüyü hayal bile edemezsin; top atışları, bomba sesleri... Geceleri savaş durduğunda bile huzur yoktu çünkü tekrar ne zaman
başlayacağını asla kestiremiyorduk. Savaş bittiğinden beri daha iyi
her şey ama konuşup boş gürültü yapan yüzlerce adam var hâlâ
etrafımda. Beni yanlış anlama.” Sonra elini uzattı. “Birliğimdeki
çocukları kardeşim gibi seviyorum. Ama bu gece bu güzel yerde
olm ak...” O an duraksayıp gözlerimin içine baktı. “Seni yeniden
görmek...”
Hafif bir gök gürültüsüyle sözü bölündü. “Fırtına geliyor,”
dedi Paul dönüp baktığımda. Dağların üzerindeki gökyüzü zifiri
karanlıktı. Tekrar gök gürledi. Bu defa daha yüksek sesliydi ve
yağmur damlaları etrafımızı saran suya düşmeye başladı. “Geri
dönmeliyiz.”
İyice kararan gökyüzünden kıyıya baktım. Gölün diğer ucuna,
başladığımız noktanın neredeyse bir kilometre ötesine sürüklenmiştik. “Zamanında dönmeyi başaramayacağız.”
“O halde bir sığınak buluruz bir yerlerde,” diye yanıtladı Paul.
“Böyle bir fırtınada suda kalmak tehlikeli.” Yağmur artık daha
şiddetli yağıyor, kayığın dibinde birikiyor, elbisemden içeri süzülüyordu. “Şuraya bak.” Paul bize en yakın kıyıyı işaret etti.
Gözlüklerimdeki suyu sildim. Su kıyısından birkaç metre ötedeki ağaçların arasında küçük, ahşap bir kulübe vardı. “Bahçıvanın
kulübesidir muhtemelen,” dedim.
“Harika.” Ortalığı iyice aydınlatan koca bir şimşek çaktı, arkasından gök yeniden şiddetle gürledi. Paul kıyıya doğru hızla
kürek çekiyordu. Kısa ve sert darbelerle kürekleri suya daldırarak
kayığı rüzgâra karşı santim santim ilerletmeye çalışırken kol kasları
üniformasının altında geriliyordu. Kıyıya yaklaşınca Paul sığ suya
atlayıp kayığı da çekerek güvene aldı. “İşte oldu.” Kıyıya inmeme
yardım etmek için elini uzattı.
Çamurlu yoldan kulübeye doğru hızla yürürken elim onun
eline sıkıca kenetlenmişti. Vardığımızda Paul kapıyı itti ve kapı
gürültülü bir şekilde açıldı. İçerisi rutubetliydi, terebentin ve ıslak
odun kokuyordu. Paul elimi bırakıp cebinden bir kibrit çıkardığında
içimin sızladığını hissettim. Sonra Paul kibriti yakıp üzeri malzemelerle kaplı tezgâhı aydınlattı..“Bahçıvan kulübesiymiş. Haklısın.”
Paul tezgâha doğru yürüyüp etrafı kolaçan etti. “İşte!” Küçük bir
mum alıp yaktı. Etrafımız bir anda turuncuya boyandı.
“B-böyle daha iyi,” dedim takırdayan dişlerimin arasından.
Paul’ün kaşları çatıldı. “Sırılsıklam oldun.” Sırt çantasını açıp
kalın, kahverengi bir battaniye çıkardı. “Al bunu.” Sigara, kahve ve
ter kokusu sinmiş battaniyeyi omuzlarıma attı. İki ucunu önümde
bir araya getirirken bana iyice yaklaştı. Yüzlerimiz o kadar yakınken hareket etmeden öylece durduk. Aniden devasa bir el göğsümü
sıkıyormuş da nefessiz kalmışım gibi hissettim. Neler oluyor böyle,
diye düşündüm.
Paul battaniyenin altından elime uzanınca bir an için elimi
tutacağını sandım. Ama elimi battaniyenin kenarına getirdi ve
battaniye üzerimden düşmesin diye kendisinin tuttuğu noktaya
koydu. Sonra bir adım gerileyip boğazını temizledi. “Keşke ateş
yakabileceğimiz kuru odunumuz olsaydı,” dedi.
Battaniyeye sıkıca sarınarak çamurlu zemine çöktüm. “Belki
de dikkat çekmesek daha iyi olur.”
Paul çantasına uzanınca bir battaniye daha ya da havlu çıkaracağını sandım ama yine o şişeyi aldı. Kapağını açıp büyük bir
yudum içti.
İçkinin zararları üzerine nutuk çekmenin sırası değil diye düşündüm. “Ben de bir yudum içebilir miyim?”
Paul’ün gözleri kocaman açıldı. “İstiyor musun? Şey, affedersin.
Hiç aklıma gelmedi...”
“İçki içeceğim mi?” Jacob’la, Alek’le ve direniş hareketinden
diğer çocuklarla geçirdiğimiz geceleri hatırlayarak gülümsedim. Gece
geç saatlere kadar toplantı yapar, operasyonlar planlayıp uygulayacağımız stratejiler konusunda tartışırdık. İçimizden biri mutlaka bir
şişe votka bulur, bardaklar dolar, nazdrowa (sağlığına) ve Vchaim
(hayata) gibi geleneksel Lehçe ve İbranice ifadelerle kadeh kaldırılırdı. Yanı başıma oturduğunda, “Pek sık içmem,” dedim Paule.
Şişeyi bana uzattığında parmaklarımız birbirine sürtündü. Elimi
hemen geri çekince elimdeki içki şişenin içinde şakırdadı. Viski, diye
düşündüm şişeyi dudaklarıma götürünce. Bir yudum aldığımda
boğazım öyle yandı ki alkolün tadını fazla almamak için başımı
Jacob un bana öğrettiği gibi geriye attım. Yutarken boğazımda o
bilindik yanmayı hissettim, sonra da karnım ısındı. “Teşekkürler.”
Şişeyi tekrar Paule uzatırken eli bir kez daha elime sürtündü. Bu
defa geri çekmedim. Parmakları bir süre parm aklarım ın üstünde
kaldı. O an üniformasının kolundan sular damladığını fark etlim.
“Sen de ıslanmışsın,” dedim.
“Sanırım öyle.” Paul ıslak kıyafetlerini ilk kez fark etmiş gibi
gözlerini indirdi ve omuz silkti. “O kadar da önemli değil.” O an,
sahip olduğu tek battaniyeyi bana verdiğini anladım.
“Gel.” Battaniyeyi iyice açtım. “İkimize yetecek kadar büyük.”
Paul biraz tereddüt ettikten sonra bana yaklaştı ve battaniyenin bir kenarını tutup omzuna attı. Titreyerek ona yaklaştım ve
battaniyenin içine sokulmasını sağladım. “Şöyle yapabilir miyim?”
dedi bir kolunu kaldırıp omzuma atmak için izin isterken. Yanıt
vermeme fırsat kalmadan beni kendine çekti. “Böyle olur mu?”
Kalp atışlarımın hızlandığını hissetmemesini umarak, “Olur,”
diye yanıtladım.
“Eminim yağmur çok geçmeden diner. O zaman geri dönebiliriz.”
Ama geri dönmek istemiyordum. Başımı kaldırıp ona baktım.
Yüzü benim yüzümün yukarısındaydı, gözleri ise bir şey arıyormuş
gibi bir o yana bir bu yana bakıyordu. Sonra başını eğdi. Dudakları
dudaklarıma dokundu; soruyor, izin istiyordu âdeta. İlk öpücüğüm. Tepki veremeyecek kadar şaşkındım. Elini yanağıma götürdü,
dudaklarını tüm sıcaklığı ve dolgunluğuyla kendi dudaklarımda
hissettim. Ona karşılık verirken içimi bir sıcaklık sardı. Aniden
donup kaldım, elimi göğsüne götürdüm. “D ur...”
Paul geri çekildi. “Affedersin. Senin de istediğini sanm ıştım ...”
“İstiyorum.” Nefesimi düzenlemek için durdum. “Yani istiyordum. Ama senin nişanlın var.”
“Vardı,” diye düzeltti beni. “Sanırım ben oradan ayrılmadan
önce bitmişti. Yani biz lise âşıklarıydık. Herkes evlenmemizi bekliyordu ama birbirimize uygun olduğumuzu düşünmüyordum, anlıyor
musun?” Kelimeler dudaklarının arasından öyle hızlı dökülüyordu
ki anlamakta zorlanıyordum. “Belki de ülkemde özlediğim birinin
olması fikri hoşuma gidiyordu sadece.” Duraksadı. “Her neyse,
affedersin.” Gözlerimiz birbirine kenetlendi. Beni tekrar öp, diye
düşündüm. Ama başka bir kadının yerine geçmek istemiyordum,
bunu tekrar yapamazdım.
Sonunda yüzümü çevirdim. Yağmurun çatıyı yumruklayarak
yağışını dinlerken bir süre buradan gidemeyeceğimizi biliyordum.
Başımı Paul’ün göğsüne yaslayıp yanağımı bastırdım ve ıslak kıyafetinden yayılan sıcaklığı hissettim. Çenesini nazikçe başımın
üstüne yerleştirdi. Gözlüklerimi çıkarıp yere bıraktım. Mum dibine
kadar geldiğinde gölgeler de kayboldu. Tam tepemde Paul’ün nefesi derin ve düzenliydi. Battaniyenin sıcaklığına sarınmış halde
gözlerimin ağırlaştığını hissettim.
Aniden aklıma başka bir kulübe geldi. Eskiden Jacob’la saklandığımız, Lublinin dışındaki bir kulübeydi bu. Yapma, diye düşündüm
ama çok geçti. Jacob un yüzü davetsiz bir misafir gibi duvardaki
gölgelerin arasında belirerek bana birlikte geçirdiğimiz, habercinin
gelip bize bilgi ve malzeme getirmesini kaygıyla beklediğimiz uzun
geceleri hatırlattı. Tabii o kulübede hiç uyumazdık, mum yakmaya
bile cesaret edemezdik. Onun yerine karanlık bir köşede saklanır,
kafa kafaya verip fısıldaşır, her an yakalanmaktan korkardık. Ama
Jacob zaman geçirmek için bana hikâyeler ve fıkralar anlatarak o
geceleri eğlenceli hale getirmeyi bilirdi.
Bir gece Jacob bana çok da anlayamadığım politik bir konsepti açıklarken birden susmuştu. Kulübenin önünden ayak sesleri
geliyordu, bizim habercimize ait olamayacak kadar fazla sayıda ve
şiddetliydi, köpek havlamaları da onları takip ediyordu. “Çabuk,”
diye fısıldamıştı Jacob halıyı kaldırıp yerdeki gizli paneli açarken.
Beni döşemenin altındaki küçük boşluğa itmiş ve kendisi de gelip
kapağı kapatmıştı. Benim üstüme uzanmıştı, başka şansımız yoktu
ve kımıldamamalıydık. Gestapo nun üzerimizdeki zeminde gezinip etrafı araştırması sonsuza dek sürmüştü sanki. Jacob'un kalbi
benim kalbimin üstünde şiddetle atıyordu. Ona âşık olduğumu da
işte o an anlamıştım.
Sonra Gestapo kulübeden çıkmış, geldiği kadar çabuk gitmişti.
“İyi misin?” diye fısıldamıştı Jacob sıcak nefesiyle.
“Evet.” Sesim çatlamıştı. “İyiyim.”
“M arta...” diye söze başlamış ama sonra duraksamıştı. Başını
bana doğru eğmişti. Gözlerimi kapatıp ilk öpüşmemi beklemeye
koyulmuştum ama bir şey olmamıştı. Sonra üzerimden kalktığını,
ağırlığının azaldığını hissetmiş ve gözlerimi tekrar açmıştım. “Affedersin,” demişti.
“Anlamadım.”
“Biz birbirimize çok yakınız ve ben senden hoşlanıyorum.”
İçimde bir umut filizlenmişti. “Ama yapamam Marta. Ben evliyim.”
Evli mi? Mideme yum ruk yemiş gibi hissetmiştim. “Kiminle?”
“Söyleyemem. Hayatım boyunca en çok güvendiğim sana
bile. Onun güvenliği açısından gizli kalması gerekiyor. O yüzden
daha önce sana söylemedim. Marta, ben seni en yakın arkadaşlarımdan biri olarak görüyorum. Yine de senden hoşlanıyorum.”
Jacob boğazını temizlemişti. “Ama açıkçası sende yanlış bir izlenim
uyandırmadan ya da işler daha ileri gitmeden önce sana söylemem
gereken bir şey var.”
Ama ben ileri gitsin istiyorum, diye düşünmüştüm çaresizce
Jacob kapağı açıp çıkarken. Tabii bunu ona söylememiştim ama
gece kulübeden çıktıktan sonra onu takip etmiştim.
Şimdi o geceyi hatırlayınca ürperdim. Yanağıma bir damla
gözyaşı aktı. Kes artık, diye düşündüm. Burası o kulübe değil. Paul
de Jacob değil. Paul. Ona baktım. Gözleri hâlâ kapalıydı ve başını
duvara dayamıştı. Kayıp gitmemden korkuyormuş gibi uykusunda
bana sıkı sıkı sarılmıştı. Benden hoşlandığını düşünmem çılgınlıktı,
biliyordum. Hem hoşlansa bile birkaç saat sonra gidecekti. Ama
en azından şimdilik benimdi. Ona doğru dönüp başımı göğsüne
yasladım ve elimi gömleğinin ön kısmına koydum. Gözlerim iyice
ağırlaşmıştı.
Bir süre sonra irkilerek uyandım. Karanlıkta birkaç defa gözlerimi kırpıştırdım. Rutubet kokan havayı içime çekerken kayığı ve
fırtınayı hatırladım. Her şey bir rüya mıydı yoksa? Sonra Paul’ün
kolu battaniyenin altından beni sarınca rüya olmadığını anladım.
Başımı kaldırıp ona baktım. Gözlerini kocaman açmış, bana gülümsüyordu. “İyi uyudun mu?”
Yüzüm kızardı. Ne zamandır beni izliyordu? “Çok iyi uyudum.”
Gerçek miydi bu? Islak kıyafetlerle sert zeminde oturur pozisyonda
uyusak da savaş başladığından beri en dinlendirici uykum bu olmuştu. Gözlüklerime uzandım. “Ne zamandır uyuyorum?”
“Birkaç saattir.”
“Birkaç saat mi?” Yerimden fırlayıp kulübenin kapısını açtım.
Yağmur durmuş, dağların hemen üzerinden geçen bulutlar pembeye
bürünmüştü. “Hava aydınlanmaya başlıyor.”
“Şafak sökmek üzere,” diye beni onayladı Paul ve sesindeki
isteksizliği fark ettim. “Geri dönmeliyiz.” Ayağa kalkıp battaniyeyi katladı. Ellerimle saçlarımı düzeltmeye çalıştım. Kulübenin
kapısına yönelirken Paul de hemen arkama, bana dokunacak kadar
yakınıma geldi.
“Affedersin,” dedi bocalayıp geri çekilerek. Ona doğru döndüm. Bana bakıyordu, gözlerindeki özlem dolu ifadeyi görmemek
m ümkün değildi. Nefesim kesildi. Hemen bakışlarımı çevirip kapıya yöneldim.
Dışarıda hava serin ve sakindi. Kıyıya yürüdük ve Paul kayığa binmeme yardım etti. O hızlı hızlı kürek çekerken ikimiz de
konuşmadık. Uzaklarda birbirine seslenen kazlar dışında her yer
sessizdi. Paul’ün kayığı karşı kıyıya geçirmesini izlerken içimi bir
hüzün kapladı. Birkaç dakika sonra gitmiş olacaktı. Dün akşam
balıkçının olduğu noktaya vardık. Paul kıyıya indi ve elini bana
uzattı. Kayıktan inerken ayağım kaygan çamurda kayınca tökezledim. Paul beni omuzlarımdan yakaladı. “Dikkatli ol,” dedi beni
bırakmadan. Alnıma değen nefesi ılıktı.
“Teşekkür ederim,” dedim.
“Marta, ben...” diye başladı kısık bir sesle, sonra bocaladı.
“Söylemek istediğim şu ki... ben...” Hüzün ve özlem dolu yüzüne
baktım. O da vedalaşmak istemiyordu anladığım kadarıyla. Nefes
alamıyordum. O an arzuladığı kişinin eski nişanlısı olmadığını
anladım. Parmak ucunda yükselip ona doğru uzandım ve ellerimi onun boynuna sardım. İçgüdüsel olarak onu kendime çekip
dudaklarımı onun dudaklarına yapıştırdım ve birkaç saat önce
almaktan korktuğum şeyi aldım. Paul şaşkın bir halde duraksadı.
Sonra sıcak ve etli dudaklarıyla karşılık verdi. Dudaklarımız aralandı ve birbirimize iyice sokulduk.
Aniden bir boru öttü ve birbirimizden koptuk. Paul doğrulup
gürültünün geldiği yöne döndü. “Gitmeye hazırlanıyorlar,” dedi
nefes nefese. “Acele etsek iyi olur.” Kıyıdan yola çıkmama yardım etti ve sessizlik içinde saraya doğru yürüdük. İçimi derin bir
hüzün kapladı. Gitme, demek istiyordum. Ama bunun mümkün
olmadığını biliyordum.
Sarayın önünde araçlar sıra sıra dizilmiş, gitmeyi bekliyordu.
Paul bir kez daha bana döndü. “Marta, ne olacağını bilmiyorum.
Keşke bir yol olsay...”
Sesimin çatlamasını önlemeye çalışarak, “Biliyorum,” diye
yanıtladım aceleyle. Her şey çok hızlı gelişmişti. Gözlerim onun
gözleriyle birleşti ve uzanıp ona tekrar dokunmamak için kendimi
zor tuttum . “Kendine iyi bak.”
“Hadi Paul!” diye sabırsızca seslendi arkasından bir ses. İlk
araçlar yola çıkıyordu.
Gözlerini benden ayırmadan geri geri birkaç adım atarak, “Hoşça
kal,” diye fısıldadı. Sonra döndü ve son araca doğru koşmaya başladı.
Diğer askerlerden birinin, arkaya binmesine yardım ettiğini gördüm.
Motor gürledi ve araç hareket etti. Araç uzaklaşırken Paul bana
döndü. Gözlerimiz yeniden birleşti ve bir elini kaldırıp gülümsedi.
Sonra araç köşeyi dönerken o da gözden kayboldu.
5. BÖLÜM
M
otor sesleri kesilene kadar çimenlikte kımıldamadan durup tekerleklerin kaldırdığı toz bulutunu uyuşmuş bir halde
izledim. Verandanın basamaklarına gidip oturdum ve boğazımı
tıkayan yum ruyu yutmaya çalıştım. Gözlerim yanmaya başladı.
Kolumu yüzüme kaldırıp Paul’ün üzerime sinen misk kokusunu
içime çektim. Kalçasının kalçama değdiğini hâlâ hissedebiliyordum.
O bahçıvan kulübesine dönmeyi, battaniyenin altına kıvrılıp onun
sıcaklığını yeniden hissetmeyi istedim çaresizce.
Endişeli düşünceler büyüyordu içimde: Neden Amerika’daki
adresini istememiştim ki? O neden vermemişti? Daha yeni tanıdığım birine bu kadar derin duygular besleyebilir miydim? Peki
ya o? Belki de ben onun her şehirde bıraktığı kızlardan biriydim
sadece. O son düşünceyi hemen zihnimden sildim. Bana bakışından
hislerinin gerçek olduğu aşikârdı. Ama artık gitmişti. Başımdan
geçen bütün olayları düşününce dün geceki gibi küçük güzellikler için m innettar olmalıydım. Yine de daha fazlasını istemeden
edemiyordum.
Yeter. Kalktım. Gidip Rose’a bakmalıydım. Büyük ihtimalle
gecemin nasıl geçtiğini dinlemek için sabırsızlanıyordu. İçeri girip
antreden geçtim. Servisin kapısına vardığımda Dava karşımda belirdi. Kollarını göğsünde birleştirip, geçmeme engel olacak şekilde
durdu. “Dün gece gelemediğim için özür dilerim,” diye başladım
hemen. “Fırtına başladığında gölün tam ortasındaydık.” Bir faydası
olmayacağını bildiğim için kayıktan hiç bahsetmedim. “Bir baraka
aradık ve fırtına kesilene kadar bahçıvan kulübesinde bekledik.”
Davanın yüzünü inceledim ama öfkeden eser yoktu. Kan çanağına
dönen gözlerinin çevresindeki siyah halkalar gözüme çarptı. Gece
boyunca Rose’la ilgilendiğini ya da ben olmadığım için sabaha
kadar başında beklediğini düşündüm. “Sonra d a...”
Dava elini uzatıp kolumu tuttu. “Benimle gelmeni istiyorum.”
Beni servisten uzaklaştırırken kolumu nazikçe ama sıkıca tuttu.
“Dur, Rosea anlataca...” Dönüp kapı aralığından içeriye baktığımda Rose’u göremedim. Paniğe kapıldım. Onu başka bir yere
götürüp farklı bir tedavi mi uygulayacaklardı? Hemen Davaya
döndüm. “Rose nerede?” Dava yanıt vermeyip bakışlarını kaçırdı.
“Ne oldu? Sorun ne?”
“Dışarı çıkalım mı?” Dava beni tekrar servisin kapısından
uzaklaştırmaya çalıştı ama kendimi ondan kurtardım.
“Hayır. Ne olduğunu bana şimdi söyle.”
Dava duraksadı, sonra beni mermer basamaklara yönlendirdi.
Üçüncü basamağa oturdu ve bana da yanına oturm amı işaret etti.
“Otur.” Dediğini yaptım ve konuşmasını bekledim. Derin bir nefes
aldı. “Marta, biliyorsun ki Rose çok hastaydı...”
H astaydı. “Anlamıyorum.”
Dava elini elimin üzerine koydu. “Rose artık yok.”
“Yok mu?” diye tekrarladım. “Onu hastaneye mi götürdüler?”
Dava başını iki yana salladı. “Öyle bir şeyden bahsetmiyorum.
Marta, çok üzgünüm ama Rose öldü.”
Öldü. O kelime kafamın etrafında dönüp duruyor ancak zihnim onu bir türlü kabullenmiyordu. “Ama bu m ümkün değil. Dün
oturmuş, konuşuyordu...”
“Bildiğin gibi Rose’da kan hastalığı vardı. Doktorların ona
verdiği ilaçlar bağışıklık sistemini zayıflattı. Enfeksiyon kaptı ve
ateşi aniden yükseldi. Doktorlar bunu kimsenin öngöremediğini
söyledi.”
Dava konuşmaya devam ediyordu ama ben onu duymuyordum.
Gözümün önüne Roseun dün akşam terasta oturup, dağları izlediği
hali geldi. Yerimden fırlayıp servise koştum. “Marta, bekle,” diye
seslendi Dava arkamdan.
Servisin diğer köşesine vardığımda durdum. Roseun yatak
örtüleri kaldırılmış, yalnızca şiltesi bırakılmıştı. Yanındaki komodin de boşaltılmıştı. “Hayır...” O kelime göğsümü dağlayarak
çıktı ağzımdan.
Dava yanıma gelip bana sarıldı. “Artık huzura kavuştu.”
Başımı iki yana salladım. “Burada, onun yanında olmalıydım.”
“Fark eden bir şey olmayacaktı. Ayrıca dün akşam Paul’ü bulduğunu öğrenince senin adına çok mutlu oldu.” Aniden Paul’le geçirdiğim gece uzak bir anıya dönüştü. “Şimdi benimle gel.” Dava nın
beni terasa çıkarmasına ses çıkarmadım. “Burada bekle,” dedi ve
tekrar gözden kayboldu. Bir akşam önce Rose’la oturduğum banka
çöktüm. Gözlerim doldu. Savaş boyunca birçok kişiyi kaybetmiştim:
Ebeveynlerimi, direniş hareketinden arkadaşlarımı. Rose’dan çok
daha uzun süredir, çok daha iyi tanıdığım insanları. Ama savaş
artık bitmişti. Biz sağ kalmayı başarmış, kurtulmuştuk. Şimdi böyle
bir şey olmamalıydı. Başımı ellerimin arasına alıp hıçkıra hıçkıra
ağlamaya başladım.
Bir dakika sonra ayak sesleri duydum. Başımı kaldırdım ve
gözlüklerimin altından gözyaşlarımı sildim. Dava elinde iki fincan çayla tam karşımda durdu. “Bunu iç.” Fincanlardan birini alıp
sıcaklığını ellerimde hissettim.
Dava yanıma oturdu. Çaylarımızı sessizlik içinde içip gölün
ötesindeki dağlara baktık. “Ben onun yanındaydım,” dedi Dava
aniden. “Son anlarında yani.”
Yüzümü ona çevirdim. “Öyle mi? Bir şey söyledi mi?”
“Ona yardım etmeye çalıştığın için sana teşekkür etmemi istedi.” Dava duraksadı. “Bir de bunu sana vermemi.” Dava cebinden
küçük bir zarf çıkardı.
Şaşkına dönmüş bir halde zarfı alıp açtım. Üzerinde hiç aşina
olmadığım bir mühür olan katlı bir kâğıt çıktı içinden. Daktiloyla
yazılmıştı ve İngilizce gibi görünüyordu ama yazılanlardan hiçbir
şey anlamadım. “Nedir bu?”
“Rose un İngiltere vizesi,” diye yanıtladı Dava.
“Vize mi? Anlamadım...”
“Roseun İngiltere’de yaşayan bir teyzesi var. Gidip yanında
yaşaması için Rose’a vize yollamış. Bundan sana hiç bahsetmedi mi?”
Başımı iki yana salladım. “Yalnızca Londra’da bir teyzesi olduğunu biliyorum. Vizeden bahsetmemişti.”
“Belki de belirsizliğini koruyan bir konu olduğu için hiç bahsetmemiştir,” diye fikrini belirtti Dava. “Yolculuk yapamayacak
kadar hastaydı.” Ama Rose’un vizeden bana bahsetmemesinin
sebebi bu değildi. Rose vizesi olduğunu benden gizlemişti. Rose
benim Batı’da gidecek kimsem olmadığını biliyordu. Kendi elindeki fırsattan bahsedip benim duygularımı incitmek istememişti
belli ki. Dava, “Rose bana onunla gidebilmen için refakatçi vizesi
almaya çalıştığını söylemişti. Hatta teyzesine yazıp bu konudan
bahsetmişti. Sanırım önce emin olmak istiyordu,” diye devam etti.
Rose, İngiltere’ye gidecekmiş. Beni de beraberinde götürecekmiş.
Bu yeni bilgiyi algılamaya çalışırken başım döndü. “İyi fikirmiş,”
dedim sonunda. “Ama öldü.”
“Rose ölmeden önce vizeyi senin almanı ve Londra’ya onsuz
gitmeni istediğini söyledi.”
Şaşkın bir halde Davaya baktım. “Ama bu Rose’un vizesi. Ben
nasıl...”
“Teknik olarak başkasına devredilemez ama bazı yollar var.
Bu yolculuğu yapabilmen için sana Rose un adıyla bir kimlik çıkarabiliriz.”
Düşünceler zihnimde fırıl fırıl dönüyordu. “Ben Londraya
gidemem,” diye karşı çıktım. Orası çok uzak, çok da büyüktü.
“Ama İngilizce öğreniyorsun,” diye hatırlattı Dava.
“Birkaç tane çocuk kitabı okudum sadece. Bir dili her gün
kullanıp konuşmakla aynı şey değil ki bu. Üstelik param da yok...”
Bunu söylerken utandım ve sesim titredi. “Bilet almak ve orada
yaşamak için yani.”
“Roseun biraz parası vardı. Oraya gitmen için yeterli olur
bence.” Rose’la birlikte İngiltere’ye gitme fikri bile ürkütücüyken
tek başına gitmek dehşet vericiydi. Dava her iki omzumu birden
kavradı. “Marta, dinle beni. Rose için üzüldüğünü biliyorum. Ben de
üzülüyorum. Bütün yaşananlardan sonra bu yolculuğu düşünmek
de gerçekten bunaltıcı olabilir. Ama bu vize altın kadar kıymetli.
Özel bir statün yok, Amerika’da ya da herhangi bir yerde yanma
gidebileceğin bir akraban yok. Kamp sonsuza dek burada kalmayacak ve kapandığında gidecek bir yerin yoksa gönderileceğin yer
konusunda da seçme şansın olmayacak. Bir yere yerleşip kendi
hayatını kurm an gerekiyor. Anlıyor musun beni?” Yanıt vermedim. “Her neyse, Londraya gidersen Rose un eşyalarını götürüp
teyzesine onu kaybettiğimizi bizzat bildirebilirsin. Roseun hatırına
en azından bu kadarını yapmak istersin, değil mi?”
“Evet,” diye yanıtladım. “Ama Rose taklidi yapmak, yani sahte
kim lik... sence güvenli mi?”
“Kesinlikle. Savaştan sağ kurtulanların çoğunun kimliği yok ve
sınır polisi evrakları nadiren dikkatli inceler. Sahte kimlik çıkarma
işi büyük bir pazara dönüştü. Burada, Salzburg’da bildiğim çok
güvenilir bir yer var. Peki, bu anlaştığımız anlamına mı geliyor?”
Derin bir nefes aldım. “Gideceğim. Ama belki birkaç hafta
sonra, yani İngilizcemi biraz daha geliştirdikten sonra.”
Dava başını iki yana salladı. “Ne yazık ki bu mümkün değil.
Vize yarın bitiyor.”
“Yarın mı?”
“Evet. Rose teyzesinden vizeyi, yolculuk yapabileceği bir tarihe
kadar uzatmasını istemeyi planlıyordu.” Roseun asla gerçekleşmeyecek planlar yaptığını düşünürken yüreğim sızladı. “Ama bu
artık m ümkün olmayacak ne yazık ki. Vize bitmeden gitmelisin.
Doğruca Manş Denizi kıyısına giden trenden yer ayırtırsak yarın
akşam orada olursun ve Calais’den Dover a giden feribota binersin.
Ama bu gece yola çıkman gerekiyor.”
Bu gece mi? Başım dönüyordu âdeta. “Peki ya Rose? Yani cenaze olacak mı?”
Dava bir an tereddüt etti. “Evet, ama sen gitmeden yapılabileceğini sanmıyorum. Adli tabibin onu muayene etmesi gerekiyor.
Evrak işleri de var tabii. Uygun bir cenaze töreni yapılmasını sağlayacağım.”
Orada olup Rose’la vedalaşamayacağım için yüreğim burkuldu.
Kamp mezarlığını gözümde canlandırdım. Sarayın arkasında, mezar
taşlarının kümelendiği küçük bir alandı. “O büyük meşe ağacının
altında bir yere gömülmeli.”
Dava başıyla onayladı. “Onu oraya gömdüreceğim.” Sonra ayağa
kalktı. “Şimdi sana tren bileti almak için Salzburg’a gitmeliyim. Sen
de yıkanıp eşyalarını topla. Yemek ye ve dinlen. Bu gece gidiyorsun.”
Dava gittikten sonra ben uyuşmuş bir halde gölü izledim. Bir
gün önce Rose buradaydı, Paul ise belli belirsiz bir anıdan başka
bir şey değildi. Şimdi hiçbiri yoktu. Artık ben de gidiyordum, hem
de tek başıma.
Yorgunluktan bütün vücudumun çöktüğünü hissettim. Dinlenmeye çalışmalıydım yoksa o yolculuğa asla çıkamazdım. Ayağa
kalkıp ağır adımlarla antreden servise çıktım. Roseun yatağının
yanına vardığımda durdum. Hâlâ onu orada yatarken, Paul’le gecemin nasıl geçtiğini dinlemek için sabırsızca beklerken bulmayı
umuyordum. Elimi boş şiltenin üzerinde gezdirdim. D ava haklı,
diye düşündüm. Rose benim gitm em i isterdi.
Gözlüklerimi çıkardım ve kendi yatağımdaki yorganın üstüne
uzanıp yanımdaki yatağa bakmaya devam ettim. Gözlerim alev
alev yanıyordu. Ö zür dilerim Rosie. Senin adına her şeyi yoluna
koyam adığım için özür dilerim. Dönüp yüzümü duvara çevirdim
ve yanağımı yastığıma bastırıp gözlerimi kapattım.
Rüyamda gettodaki kasvetli bir m art sabahıydı. Rüzgâr gazeteleri ve diğer çöpleri çatlamış kaldırımda savuruyordu. İşe gitmek
üzere yönetim binasına doğru yürümem gerekirken yetimhaneye
yöneldim. Jacob’la gittiğimiz görevden döneli birkaç saat olmuştu ve
ben hâlâ onun evli olduğuna dair sözlerini düşünüyordum. Emmayı
bulmalıydım. Ona Jacob un adını hiç söylememiştim ama duygularımdan bahsetmiştim. O bu durum a mantıklı bir açıklama getirirdi. Yetimhanenin kapısından içeri girip çocuk odasına geçtim.
Annem orada bir bebeğin altını değiştiriyordu. Başını kaldırdı ve
beni görünce yüzünde rahatlama ifadesi belirdi. Direnişle ilgili
çalışmalarımın onda yarattığı endişenin bilincinde olarak vicdan
azabı duydum. “Merhaba s h a y n a dedi bebeği bırakmadan yanağıma bir öpücük kondururken. Shayna. Güzellik. “Nasılsın?”
Nerede olduğumu ya da dün gece neden eve gitmediğimi sormadı.
“İyiyim anne. Emmayı arıyorum.”
Annemin yüz ifadesi ciddileşti. “Ortadan kayboldu ” dedi kısık
sesle. “Dün onun yerine başka bir kız geldi.”
İçimi bir panik duygusu sardı. Döndüm ve yetimhaneden çıkıp
Josefinska Caddesinden on üç numaraya koştum. Kapıyı ardına
kadar açıp Şabat yemeği için buluştuğumuz ve direniş hareketinin
gizli merkezinin bulunduğu apartmanın merdivenlerini ikişer ikişer
çıktım. Kapıyı çalmayı unutacak kadar heyecanla daireye daldım
ve liderlerin toplandığı arka odaya girdim. “Emma nerede?” diye
sordum masada tek başına oturan Alek e.
Alek önündeki evraklardan başını kaldırıp baktı. “Endişelenme,
o iyi. Onu gettodan kaçırmak zorunda kaldık. Şimdi bir akrabasında
kalıyor.” Duyduklarımı algılamaya çalışırken bir sandalyeye çöktüm. “Eminim seninle vedalaşmak isterdi ama gitme vakti gelene
kadar ona bile bir şey söylemedik,” diye ekledi.
“Öyle mi? Getto dışında bir akrabası olduğunu bilmiyordum.”
“Yok zaten. Kocasının var.”
“Kocasının mı?” Şaşkın bir halde Alek’e baktım. “Ama Emma
evli değil ki.”
Alek’in yüzünde şaşkın bir ifade belirdi. “Jacob sana söyledi
sanıyordum.”
Emma’yla ilgili bir bilgiyi bana neden Jacob söyleyecekti ki?
“Anlamıyorum...”
“Aslında bu sırrı saklayacağıma, sana bile söylemeyeceğime
dair Jacob a söz vermiştim.” Kulağımdaki uğultu yüzünden Alek’in
söylediklerini duymuyordum artık. “Ama siz ikiniz sürekli yolculuğa
çıktığınız ve birbirinize epey yakın olduğunuz için bunu senden
gizlemek pek de mantıklı görünmedi. Emma gidene kadar beklemeye karar verdik. Ben dün gece sana söyleyeceğini sanıyordum.”
“Jacob bana...” îçim dışıma çıkmak üzereydi. “Yani Emma
ve Jacob...”
“...evliler.” Evli. O kelime kafamın içinde yankılanırken oda
karanlığa gömüldü.
“Marta,” diye birinin bana seslendiğini duydum. Bir el beni
nazikçe sarsıyordu. Gözlerimi kırpıştırarak açtım. Gettoda mıydım?
Orada olmadığımı fark ettim çabucak. Dava tepemde dikiliyordu.
Salzburg’daydım. Ne kadar zam andır uyuduğumu bilmiyordum.
Dışarısı hâlâ aydınlıktı ama ağaçların gölgesinin bahçeye düşme
açısına bakılırsa epey geç olmuştu. Roseun boş yatağına bakarken
içim yeniden kederle doldu. “Kalkma vakti,” dedi Dava.
“Saat kaç?”
“Beşe geliyor.” Hayretler içinde gözlerimi kırpıştırdım. Dava,
“M ümkün olduğunca uzun süre uyumanı istedim ama seni istasyona götürmek üzere yarım saat sonra araç gelecek. Ön tarafta
bekleyeceğim seni,” diye devam etti.
Dava seri adımlarla servisten çıkarken ben de doğrulup bacaklarımı salladım. Komodinin üzerindeki kaptan yüzüme biraz su
çarptım. Ardından gözlüklerimi takıp uyuyan ya da kitap okuyan
odadaki kadınlara baktım. Komodinin üzerinde Davanın eşyalarımı
koymam için bıraktığı küçük bir çanta vardı. Çekmeceye uzanıp
mavi elbisemi, iç çamaşırlarımı ve çoraplarımı aldım. Başka bir
şeyim yoktu zaten. Çantayla birlikte servisten antreye, oradan da
sarayın arka kapısına çıktım. Berrak, masmavi bulutlara karşı sıra
sıra dizilmiş dağlara baktım. Yarım saat, demişti Dava. Birkaç saat
önce gideceğimden bile haberim yoktu. Göl kıyısında duran Paul,
tekerlekli sandalyesiyle terasta oturan Rose gözümde canlandı.
Dava arkamdan geldi. “Her şey tamam mı?”
Gözlerimi dağlardan ayırmadan duraksadım. “Sanırım evet.”
“Güzel. Al bakalım.” Ona döndüğümde bana bazı evraklar
uzattı. “Şu en üstteki pasaport yerine göstereceğin geçici yolculuk
kartın. İkinci sayfada vizen var. Biri soracak olursa ki soracaklarını
sanmam, adın Rose Landyk, sakın unutma. Bu da tren biletin.
Doğruca Lille’e gidiyor. Fransa’da, Manş Denizi kıyısına çok yakın
bir yer. Oradan Calais’ye giden iç hat trenine bineceksin. Bu da
Calais’den Dover’a feribot biletin. Bir de Londra’ya gitmek için
tren biletin var. Bütün aktarmaları doğru yapmaya çalış. Anladın
mı?” Başımı aşağı yukarı sallayınca, “Güzel,” dedi.
Biletlere bakarken içimi bir korku sardı. Bunu tek başıma yapamazdım. “Benimle gel,” dedim aniden. Davanın gözleri kocaman
açıldı. “Hemşire olarak bir iş bulabilirsin, belki biriyle tanışır, aile
kurarsın...” dedim.
“Yapamam!” diye atıldı Dava. Şaşkın bir halde ona baktım. Onu
hiç bu kadar duygusal görmemiştim. Sonra toparlanıp dudağını
ısırdı. “Yani benim... her neyse, bu çok saçma. Bir tane vize var
ve bunun üzerine tartışacak vaktimiz yok. Üstelik burada bana
ihtiyaçları var.” Bana küçük bir çanta uzattı. “Bu da senin.”
“Bu ne?”
“Rose’un eşyaları, teyzesine verirsin.” Sonra da, “Yolculuk için
yiyecek bir şeyler de koydum,” diye ekledi Dava ve cebinden bir
m iktar banknot çıkardı. “Bir de para. Avusturya, Fransız, İngiliz
parası. Hepsinden biraz biraz. Yolda bir şeye ihtiyacın olur belki.”
Tereddüt ettim. İçimden bir ses o paranın hepsinin Rose’a ait
olmadığını, bir kısmının Dava’nın kendisine bile yetmeyen azıcık
maaşından olduğunu söylüyordu. “Dava, alam am ...”
Dava elini kaldırıp beni susturdu. “Bu parayı alacaksın ve bu
konu burada kapanacak.” Gülümsedi. “Günün birinde, zengin bir
İngiliz olunca bana borcunu ödersin.”
İyiliğinden ve bugüne dek benim için yaptıklarından duygulanarak, “Ödeyeceğim,” diye yanıtladım. “Faiziyle birlikte. Teşekkürler Dava.”
“Dert etme. İyi yolculuklar, kendine iyi bak. Londra’ya gidince
sağ salim vardım diye yaz bana.”
Davaya bir kez daha teşekkür edecektim ama beni kolumdan
tutup terastan aşağı indirdi. “Hadi gel.” Omzumun üzerinden dağlara
son bir bakış attıktan sonra isteksizce onun peşinden sarayın yan
tarafına geçtim. Bakım işçilerinden biri olduğunu bildiğim bir adam
motoru çalışır halde bekleyen siyah bir arabanın ön koltuğunda
oturuyordu. “Johan seni istasyona götürecek,” dedi Dava. Beni her
iki omzumdan kavradı ve o bilindik yonca kokusu burnum a dolarken yanaklarıma içten birer öpücük kondurdu. "Sen güçlü bir
kadınsın Marta. Herkes senden ümidi kesmişken sen direndin ve
hayatta kalmayı başardın. Şimdi önünde seni bekleyen harika bir
hayat var. Arkana dönüp bakma bile.”
“Tamam,” diye söz verdim boğazımın düğümlendiğini hissederken.
“Yolun açık olsun.” Dava dönüp saraya girdi. Ona bir kez daha
teşekkür etmek için döndüğümde kapı çoktan kapanmıştı.
Arabaya dönüp gergin bir halde duraksadım. Bugüne dek en
fazla birkaç defa arabaya binmiştim, o da direniş çalışmaları esnasındaki gizli yolculuklardaydı. Yolcu tarafına geçip kapıyı arkamdan
kapattım. Arabanın içindeki kahverengi koltuklar iyice yıpranmıştı
ve bayat tütün kokusu her yere sinmişti. Johan hiç konuşmadan
gaza basınca araba harekete geçti. Yola çıktığımızda Paul’ün birkaç
saat önce geçtiği yoldan geçeceğimi fark ettim. Keşke o da yanımda
olsaydı. Rose veya Dava. Herhangi biri. Hapishaneden kurtulduğumdan beri ilk kez yalnızdım. İçimi bir huzursuzluk kapladı ve
aniden içimde Johan’a geri dönmesini söyleme isteği uyandı. Saraya
bakmak için döndüm ama çoktan gözden kaybolmuş, sık ağaçların arkasında kalmıştı. Sonra zihnimde Davanın sesini duydum:
“Arkana dönüp bakma bile.” Bunu yapabilirim , diye düşündüm.
Yapmalıyım. Kendimi toparlayıp tekrar önümdeki yola odaklandım.
6. BÖLÜM
T
renin penceresinden dışarı bakarken kir ve leke tabakası arasından süzülen parlak gün ışığına karşı gözlerimi kırpıştırdım.
Dışarıda yaz aylarının son kır çiçekleri ve çalılıklarla kaplı tarlalar
ufka doğru sonsuzluk hissi vererek uzanıp gidiyordu. Dün gece
İsviçre sınırını geçtikten sonra dağların arasında ilerlerken trenin
usul usul sallanması bana ninni gibi gelmiş, uykuya dalmıştım.
İkinci geçitte evraklarımı incelemek isteyen bir sınır görevlisi tarafından gecenin bir yarısı uyandırılmıştım. Bu sabah gözlerimi
açtığımda ise güneşin, Fransa'nın o soylu tepelerine vurduğunu,
engebeli arazinin çoktan geride kaldığını görmüştüm. Güneşin
pozisyonundan kıyıdan kuzeye doğru ilerlediğimizi anladım.
Gerinip kompartımana göz gezdirdim. Benimki de dâhil üç
koltuk bir metre kadar ötemizdeki diğer üç koltukla karşılıklı duruyordu. Kompartıman berbat haldeydi, koltuk kılıfları yırtık ve
lekeliydi. Trene bindiğimde karşı sırada, kapı tarafında yaşlıca bir
adam oturuyordu ama hiç konuşmamıştık, sanırım çoktan inmişti.
Hava gece boyunca ısınıp ağırlaşmış, ekşimiş süt gibi kokmaya
başlamıştı. Pencereyi açmak için uzandım ama yerinden bile kımıldatmayı beceremedim.
Tren camından bir kez daha dışarı baktım. Daha ne kadar
yolumuz kalmıştı? Güneşin pozisyonuna bakılırsa saat dokuz civarı
olmalıydı ki Dava’nın bana verdiği yolcu rehberine göre Lille’e varmamıza en az altı saat daha vardı. Midem guruldadı. Paul, Rose ve
yolculuğumla ilgili olan bitenlerden sonra dün bütün gün ağzıma
bir lokma bile koymamıştım. Yanımdaki koltukta duran çantamı
açtım. Dava bana biri etli, ikisi peynirli üç sandviç vermişti. Peynirli olanlardan birini açıp ısırdım. Ekmek kuruydu ama tadı çok
yoğun ve tanıdıktı, kampı hatırlatıp içimi rahatlattı.
Sandviçimi yerken yanından geçip gittiğimiz tarlaları izledim.
Bir fayton büyüklüğünde geniş, yanmış bir metal parçası çimenlerin arasında duruyordu. Tanktı büyük ihtimalle. İşgal döneminde
Kraköw*da bunlardan çok görmüştüm. Bir yıldan biraz daha uzun
zaman önce bu huzurlu tarlalar savaş alanıydı. Yerde kımıldamadan
yatan askerlerin görüntüsü gözümde canlandı. Paul’ü düşündüm
özlemle. Vedalaşmamızın üzerinden yalnızca bir gün geçtiğine inanmak çok güçtü. Avrupa’daki savaş bitmişti ama gemiyle Pasifik’e
gidebileceklerini söylemişti. Şu an nerede olduğunu, onun da beni
düşünüp düşünmediğini merak ettim bencilce.
Diğer iki sandviçe göz attım. Karnım hâlâ açtı ama daha fazla
yemeye cesaret edemedim. Kıyıya varmamıza daha birkaç saat vardı
ve limanda ya da teknede ne tür yiyecekler bulunduğuna, bunların
fiyatının ne kadar olduğuna dair hiçbir fikrim yoktu.
Dışarıdan gelen gürültü beni düşüncelerimden kopardı. Hız
kesiyorduk, arazi yanım ızdan daha yavaş geçiyordu. Trenin durmasına yakın fren sesi de gittikçe yükseldi. Başımı cama dayayıp
boynumu eğdim ve ileride bir kasaba ya da istasyon aradım. Ama
gördüğüm kadarıyla tarlaların sonu gelmiyordu. Neden durm uştuk peki?
Beş dakika geçti, sonra on oldu. Huzursuzluğum gittikçe büyüyordu. Bir terslik mi vardı? Tren mi bozulmuştu? Kompartımanın kapısının önünden kondüktörün geçtiğini gördüm. Derin bir
nefes alıp ayağa kalktım ve gidip kapıyı açtım. Bir an duraksadım.
Neredeyse tek kelime Fransızca bilmiyordum. “Entschuldigen Sie,
b itte ” dedim Almanca. Affedersiniz.
Kondüktör dönüp kızgın bir ifadeyle, “Ja?”1 dedi.
Tekrar duraksadım. “Neden durduk acaba?”
“Raylar kırılmış ve bu yola yönlendirildiğimizde bundan haberimiz yoktu.” Adamın belirgin aksanlı Almancasını anlamakta
zorlanıyordum. “Birazdan en yakın bağlantı hattına geçip oradan
Paris’e gideceğiz.”
İçimi bir panik kapladı. “Ama bayım, feribotum bu akşam
saat altıda Calais’den kalkıyor. Oraya gitmeliyim.”
“Feribota yetişmesi gereken tek kişi sizi değilsiniz hanımefendi,”
diye yanıtladı adam kayıtsızca. “Yapacak bir şey yok. Yarın trenle
Paris’ten Calais’ye geçersiniz. Başka feribotlar da var.” Sonra da
dönüp koridorda yürümeye devam etti.
Kompartımanın kapısını kapattım ve en yakınımdaki koltuğa
çöktüm. Vizem bugün bitiyordu ve zamanında yetişmem mümkün
değildi. Midemin tam ortasına bir taş oturdu sanki. Ne yapacaktım
şimdi? Davanın bana verdiği paranın Salzburg’a dönüş bileti almaya yeteceğini hiç sanmıyordum. İngiltere’ye gidemezsem gidecek
hiçbir yerim olmayacaktı.
Çaresizce çantama uzanıp vizeyi çıkardım ve belgeyi inceleyerek o yabancı kelimelerin anlamını çözmeye çalıştım. Gözlerim
sayfanın tepesindeki mühre takıldı. Paris’te İngiltere Konsolosluğu
olmalıydı mutlaka. Belki oraya gidip durumu açıklarsam vizenin
süresini uzatabilirdim. Bu fikri düşünürken biraz tereddüt ettim.
Bana ait olmayan bir vizeyle konsolosluğa gitmeyi gerçekten düşünüyor muydum? Bu benim tek ümidimdi. Belgeleri sımsıkı tutup
arkama yaslandım ve tren geri geri gitmeye başlarken bir mucize
olması için dua ettim.
Tren Gare de l’Est’e yanaştığında elimde çantamla kapının yanında
duruyordum. İyice yavaşladığımızda trenin tamamen durmasını
1 (Alm.) “Evet?” (yay. n.)
beklemeden kapıyı açıp perona atladım. Kırsalın ortasında durup
Paris e doğru ağır ve zahmetli yolculuğumuza başlayalı yedi saat
olmuştu. Tren uçsuz bucaksız kırsalda ilerlerken çığlık atmamak
için kendimi zor tutmuştum. Onun yerine bezgin haldeki kondüktörün peşine düşüp İngiltere Konsolosluğunun adresini sormuş,
oraya gittiğimde söyleyeceklerimi zihnimde tekrar edip durmuştum.
Peronu koşarak geçtim ve durup anlaşılmaz Fransızca tabelalara çaresizce baktım. Büyük tren istasyonu çok kalabalıktı. İşe
gidip gelenler, asker grupları ve kocaman çantalarda tüm eşyalarını
taşıyorlarmış gibi görünen ailelerle doluydu. Sağ tarafta üzerinde
kocaman bir M harfi olan bir tabela gördüm. Kondüktör bana
konsolosluğa gitmenin en kısa yolunun Madeline istasyonuna giden
metroya binmek olduğunu söylemişti.
Kalabalığın arasından geçip metronun girişine koştum ama
sonra o kapkaranlık deliğe inen basamaklara bakıp duraksadım.
Sidik kokusu yukarıya bile geliyordu. Bu doğru olabilir miydi?
Metrolar hakkında bir şeyler okumuştum ama bu zamana dek hiç
binmemiştim. Ne yazık ki kondüktör bana konsolosluğun yürünemeyecek mesafede olduğunu söylemişti ve otobüsle nasıl gidebileceğimi de anlatmamıştı. Üstelik saat dördü yirmi geçiyordu.
Konsolosluğun kapanmasına kırk dakika kalmıştı. Basamakları ikişer
ikişer inerken düşmemek için tırabzanlara tutundum . En aşağıya
vardığımda haritaya bakıp Gare de l’Est ile Madeline istasyonu
arasında gidip gelen pembe hattı bulmak için durdum. Kulübeden
çabucak bir bilet alıp pembe hattı işaret eden tabelaları izleyerek
kalabalık perona ulaştım. Birkaç dakika sonra bir tren gürültüyle
ortaya çıktı. Diğer yolcularla birlikte bindim ve kendimi vagonun
tam ortasında, yaşlı bir adam ile bir grup kız öğrencinin arasında
sıkışmış halde buldum. Oturacak yer olmadığından dengemi sağlayabilmek için en yakınımdaki direğe tutundum .
Kapılar kapandı ve tren ilerlemeye başladı. Hoparlörden gelen
ses, anlayamayacağım kadar karışık bir Fransızcayla bir sonraki
durağı anons etti. Nerede ineceğimi nasıl anlayacaktım? Gözlerim
kapının yukarısındaki yol haritasına kaydı ve Gare de l’Est ile Madeline arasında dört durak saydım. Daha hızlı git, diye düşündüm
tırnaklarımı avuçlarıma bastırırken.
Ya vaktinde yetişem ezsem ? İlk durağa vardık ve kapılar açıldı.
Birkaç yolcu indi ama yeni yolcular binince tren eskisinden de kalabalık oldu. Sadece üç durak kaldı, diye düşündüm tren karanlık
tünelde ilerlemeye başladığında. Ama sonra aniden durdu. Diğer
yolcular hep bir ağızdan homurdanıp anlayamadığım bazı sözler
mırıldandılar. Neden durmuştuk ki? Bir adamın bileğindeki saate
baktım. Dört otuz beş. Yetişemeyecektim. Kıyafetimin içinde soğuk
terler dökmeye başladım.
Tren tekrar hareket etti. İkinci, sonra üçüncü durağa ulaştık.
Dördüncü durağı geçtikten sonra kalabalığın arasında adım adım
ilerleyerek kapıya yaklaşmaya çalıştım. Tren şimdi Madeline istasyonuna gelmişti. Kapılar açıldığında kalabalığın arasından geçip
merdivenlere koştum. En üste çıkıp kaldırıma adımımı attığım
anda âdeta nefesim kesildi. Bugüne dek gördüğüm en büyük kavşakta duruyordum. Otobüsler, taksiler ve diğer araçlar, en az dört
şerit halinde, devasa binalarla çevrili iki geniş bulvar boyunca her
yöne kıyasıya bir yarış halinde ilerliyordu. Daha önce gördüğüm
Kraköw ve Salzburg şehirleri beni hiçbir şekilde böyle bir görüntüye hazırlamamıştı. Gördüklerimin boyutu karşısında şaşkına
dönerek ürperdim.
Ama şimdi etrafı hayran hayran izleyecek kadar vaktim yoktu.
Bir çan sesiyle düşüncelerimden sıyrıldım. Bulvarın karşı tarafındaki kilisenin saati dört kırk beşi gösteriyordu. Konsolosluk on beş
dakika sonra kapanıyordu. Eşyalarımı yerden aldıktan sonra her
iki yöne baktım. Köşedeki tabelada Rue Royale yazıyordu. Kon­
düktörün anlattığı gibi sola döndüm ve bir sonraki büyük dört yol
ağzına koştum. Bulvarın uzak köşesinde, tepesinde bayraklar uçuşan
kocaman, gri bir bina gördüm. Konsolosluk orası olmalıydı! Yola
adım attığım anda arabalar buna karşı çıkarcasına korna çalmaya
başladı. Kırmızı ışık yanıyordu, hemen kaldırıma geri çıktım. Yeşil
ışık yandığında dört yol ağzını koşarak geçip caddede yürümeye
başladım. Konsolosluk binasıyla aramdaki mesafe gittikçe kapanıyordu. Elli metre, yirmi metre... Sonunda çatısında İngiltere bayrağı
olan geniş sütunlu binanın önüne vardım.
Konsolosluğun ön kapısındaki güvenlik kulübesine koştum.
“Vize bölümü lütfen,” dedim İngilizce. Koştuğum için nefes nefese
kalmıştım.
“Konsolosluk kapalı hanımefendi.”
O an yüreğime bıçak saplandı sanki. “Ama saat henüz beş
değil...”
Görevli başını iki yana salladı. “Saat dört buçuktan sonra başvuru kabul edilmiyor.”
“Lütfen,” diye yalvardım. Çantadan vizemi alıp ona uzattım.
“Bugün acilen biriyle görüşmeliyim.”
Adam belgelere bakmadı bile. “Yarın tekrar gelmeniz gerekiyor.”
“Ama yarın çok geç olur.”
“Çok üzgünüm. Yapabileceğim bir şey yok.”
Geriye doğru adım atarken göğsüme koca bir taş oturmuş gibi
hissettim. Çok geç kalmıştım. Konsolosluk kapanmıştı. Evrakları
tekrar çantama koyup kapıdan uzaklaştım. Bulvar şimdi işten eve
dönen takım elbiseli adamlar ve küçük gruplar halinde içmeye giden genç iş arkadaşlarıyla dolmuştu. İnsanlar normal yaşamlarını
sürdürüyordu. Buraya ait insanlar. Gözlerim yaşarmaya başladı.
Elimle sabırsızca gözlerimi ovuşturdum. Ağlamanın faydası yoktu.
Ne yapacağıma karar vermeliydim.
Konsolosluğun karşısındaki küçük parkı gördüm. Yolun karşısına geçip ağaçlıklı yola girdim. Güneş ışığı yaprakların arasından
süzülüyordu. Yolun her iki yanındaki banklar, yaz akşamının tadını çıkaran Parislilerle dolmuştu. Banklardan birinde bir kadın
sessizce örgü örerken çoban köpeği de ayağının dibinde yatıyordu.
Biraz ötede iki yaşlı adam etraflarındaki küçük seyirci grubunun
eşliğinde satranç oynuyordu. Çimenlere yayılıp sigara içenler, kitap
okuyanlar da vardı.
Parkın ortasındaki çeşmeye gidip çevresindeki boyası soyulmuş yeşil banklardan birinde boş bir yer buldum. Bankın diğer
tarafında bir adam kucağına iyice yaydığı Le M onde gazetesini
okuyordu. Ben otururken başını kaldırıp bakmadı.
Karşımdaki bankta, önlerinde çocuk arabalarıyla iki genç kadının oturduğunu gördüm. Slav dillerinden birini konuşuyorlardı
ve hangisi olduğunu çözemesem de kadınlardan birinin bir adamla,
büyük ihtimalle sevgilisiyle gece dışarı çıktığını ve neler yaptıklarını
anlattığını anlayabildim. Arabaları umursamazca sallamalarından
içindeki bebeklerin kendilerine ait olmadığı anlaşılıyordu.
Parka doğru serin bir rüzgâr esti. Güneşi gölgede bırakan kapkara
bulutlara bakıp kollarımı birleştirdim ve bir paltom olmamasına
hayıflandım. Birazdan güneş batacaktı. Bu geceyi nerede geçireceğime
ve ne yiyeceğime karar vermeliydim. Dava nın verdiği sandviçlerin
sonuncusunu çantamdan çıkarıp açtım. Bozulup bozulmadığını,
hâlâ yenebilir durum da olup olmadığını hapishanedeyken nasıl
anladığımı hatırlayarak sandviçi kokladım. Et biraz ekşimişti, hâlâ
yenilebilirdi ama daha fazla bekletemezdim. Çok koklamamaya
çalışarak sandviçi ısırdım. Şu an yemek israf edebilecek durum da
değildim. Sandviçi yerken sarayın mutfağında Kızılhaç’ın hazırladığı sıcak yemekleri özlemle hatırladım. Kızılhaç! Belki burada
da mültecilere yardım ediyor olabilirlerdi. Duraksayıp karşımdaki
bebek bakıcılarına baktım, sonra kalkıp yanlarına gittim. “P rzep-
raszam ,” dedim Lehçe affedersiniz diyerek. Beni anlayacak kadar
yakın bir dil konuştuklarını ümit ettim. Kadınlar susup gözlerini
kısarak bana baktılar. Göğsüme dokundum. “Mülteci.” Sonra onları
işaret ettim. “Siz de mi?”
Yüz ifadeleri korkuya dönüşen kadınlar kalkmaya hazırlandılar.
Saçları doğal görünmeyen bir kızıla boyalı, daha genç görünümlü
kadın, “İS/oh,” dedi hemen Fransızca.
Yalan söylüyor; diye düşündüm; henüz kâğıtları usule uygun
değildi demek ki. “Kızılhaç’ın nerede olduğunu söyler misiniz?”
Sorumu değerlendirip yardım edip etmemeyi düşündüler. Yaşı
nispeten büyük olan kısık sesle, “Amerikalılar,” dedi konsolosluğu
işaret ederek.
İngiltere ile Amerika Konsolosluğunu karıştırmış olmalıydı.
“İngiltere Konsolosluğuna gittim zaten am a...”
Kadın lafımı kesti. “Amerika,” dedi ısrarla. Sonra tekrar gösterdiği tarafa baktım. İngiltere Konsolosluğunun bayrağı o günlük
indirilmişti. Ama arkasındaki binada Amerikan bayrağı dalgalanıyordu. Sanırım Amerika Konsolosluğundan beni Kızılhaç’a
yönlendirebileceklerini anlatmaya çalışıyordu. Ama saat beşi geçmişti; orası da kapanmış olmalıydı. Kızılhaç’ın nerede olduğunu
tekrar sormak için kızlara döndüğümde benimle ilgilenmeyip kendi
dillerinde konuşmaya devam ettiler.
Ben de tekrar bankıma döndüm ama yerime fino köpekli bir
kadın oturmuştu. Gidebileceğim bir yer yoktu. Bank bile kapılmıştı.
Aniden gözlerim yeniden yaşla doldu. Bu kez akmasına izin verdim.
Sıcak, tuzlu gözyaşları yanaklarıma akarken beni biri görür mü
diye endişelenmedim. Tam o sırada tüm bunlar yetmezmiş gibi
bir de yağmur başladı. Koca koca damlalar çeşmenin dibindeki
suyun üstüne düşüyor, oradan da kaldırıma sıçrıyordu. Damlaların
elbisemden içeri süzüldüğünü hissederken Paul’le birlikte gölün
ortasında, kayıktaki halimiz geldi aklıma. Üzerinden yalnızca iki
gece mi geçmişti hakikaten? Bir ömür geçmiş gibiydi. A m a burada
bahçıvan kulübesi yoky diye hatırlattı bir ses. Seni bir kulübeye götürebilecek Paul de yok. Uzun zamandır unuttuğum, hapishanedeki
günlerimde bana eşlik eden güçlü ve kendinden emin sesti bu.
Bir sığınak bulmalıydım. Gözlüklerimi çıkarıp camın üstündeki
suyu sildim. Tekrar takıp parkı kolaçan ettim. Uzak köşede, yolun
karşı tarafında kocaman, taş bir kilise vardı. Biraz daha yaklaştım.
Göğe doğru yükselen kulelerine bakınca Krakövv’daki Mariacki
Katedrali geldi aklıma. Jacob’la birlikte direniş hareketi için bir iş
halletmeye gidiyorduk, pazar meydanından geçerken katedrali ilk
defa görmüş, büyüklüğü karşısında şaşkına dönmüştüm. Haberciyle
kilisenin içinde buluşacağımızı söylediğinde daha da şaşırmıştım.
Yahudi olduğumuz için kiliseye girmezdik; sinagogdan daha büyük
olmasa da köyümüzdeki tek odalı küçük kilisenin iç karartıcı olduğu
düşünülürdü. Ama direnişçiler için kiliseler güvenli bir cennetti.
Dua etme bahanesiyle içeri girer, habercilerle arka sıralarda fısır
fısır bilgi alışverişinde bulunurduk.
Güvenli bir cennet, diye düşündüm şimdi de kilisenin açık kapısına bakarak. Orada kimse beni rahatsız etm ez. Taş basamakları
tırmandım. Serin ve karanlık olan kilisenin içi sağ taraftaki köşede
mum yakan yaşlıca bir kadın dışında boştu. Başımı öne eğip arka
sıralardan birine yürüdüm. Ahşabın topraksı insan kokusu burayı
sığınak olarak kullanan tek kişinin ben olmadığıma işaretti. Başımı kaldırdım. Azizlerin taş heykelleri kirişlerden bana saygıyla
bakıyordu. Ne yapacağım, diye sordum sessizce. Konuşmadan bana
baktılar, bana acımalarının bir faydası yoktu ki. Arkamdan sesler
geldiğini duydum. İki kadın eşarplarını başlarından çıkarıp ellerinde
tespihlerle koridordan geçtiler. Kilise üyesi olup olmadıklarını, benim
buraya ait olmadığımı anlayıp anlamayacaklarını düşündüm. Ama
beni fark etmediler bile. Onlar geçtikten sonra aniden çok bitkin
kaldığımı hissederek sıraya çöktüm. Bütün vücudum ağrıyordu.
Yarın tekrar konsolosluğa gidip vizem in süresini uzatm aları
için yalvaracağım, diye karar verirken kadınların kilisenin ön tarafına yürüyüp diz çökmesini izledim. Ya reddederlerse, dedi bir
ses ama güçlü olan değildi bu. O soruyu duymazdan geldim. O
vizenin süresini uzatmalıydım. Başka seçeneğim yoktu. Kilisenin
gece boyunca açık olup olmadığını, sabaha kadar burada kalıp
kalamayacağımı merak ettim. Birkaç kilise üyesi daha içeri girip
sıralara geçti. Kısa bir süre dua ettikten sonra tek başlarına veya
çiftler halinde tekrar dışarı çıktılar. Ben Parislileri hep zarif ve
şık hayal ederdim. Ama gördüğüm insanlar sade giyimliydi ve
yüzlerindeki hüzünlü ifade bana Paris’in de kısa bir süre öncesine
kadar işgal altında olduğunu hatırlattı.
Dışarıda bulunan kilise çanı sekiz defa çaldı. Tam o sırada
kilisenin ön tarafında süpürgeli bir adam ortaya çıktı ve ortalığı
süpürmeye başladı. Sona kalan üyeler de kapıya yönelmeye başlayınca,
kilise yakında kapanacak, diye fark ettim. Burada kalamazdım. Ön
basamaklara çıktım, sonra duraksadım. Nereye gidebilirdim ki?
Yağmur hâlâ şiddetli yağıyor, basamakların dibinde kocaman bir
birikinti oluşturuyordu. Kilisenin ön kısmına baktım tekrar. Girişin
her iki yanında taş sütunlar vardı. Sağ taraftaki sütuna yürüdüm.
Orada, sütunun binayla birleştiği noktada bir metre genişliği, yarım
metre derinliği olan alçak, kuytu bir köşe vardı. Orada kimsenin
beni göremeyeceğini düşündüm. O soğuk ve sert zemine otururken yağmurdan korunacak bir yer bulduğuma sevindim. Taştan
rutubet kokusu geliyordu.
Kollarımı dizlerime sarıp o soğuk ve yabancı şehrin sokaklarına baktım. Buraya nasıl gelmiştim? Eskiden Lodz dışındaki
ormanlara gittiğimi hatırladım aniden. Jacob beni ağaçların en
sık olduğu noktaya gizleyip haberciyi bulmaya gitmişti. Sonra beni
ararken kaybolduğunu öğrenmiştim. Ama o an zifiri karanlıkta,
garip ve kaynağını göremediğim seslerin üstüme üstüme geldiğini
hissettiğimde dehşete kapılmıştım. Ya gelip beni alm azsa, diye düşünmüştüm. Şimdi o anı hatırlamak bile içimin ürpermesine yetti.
O ana kadar yalnız kalmanın ne demek olduğunu anlamamıştım.
Hapishanede geçirdiğim o upuzun günlerde zihnimi fazlasıyla meşgul eden bir düşünce olmuştu bu. Özgür kaldığımdan beri bunu
hiç düşünmemiştim ama şimdi yalnız kalınca o an bir kez daha
aklıma geldi işte.
Ayak sesleriyle düşüncelerim bölündü. Etrafı süpüren adam
süpürgesini bırakmadan kilisenin kapısında durmuş, bana bakıyordu.
Birkaç saniye bakıştık. Adam hiçbir şey söylemeden tekrar içeri
girdi. Kalbim göğüs kafesimden fırlayacak gibi çarpıyordu. Beni
buradan kovacak mıydı, polis mi çağıracaktı yoksa? Bir saniye sonra
adam tekrar kapıda belirdi ve elinde tuttuğu bir şeyle bana doğru
geldi. Elindekini ayağımın dibine bırakırken bunun bir battaniye
olduğunu fark ettim. “M erci” dedim ama adam döndü ve hiçbir
şey söylemeden tekrar kiliseye girip kapıyı kapattı.
Böyle bir iyiliğe hazırlıksız yakalanarak adamın arkasından
birkaç saniye baktım. Sonra uzanıp battaniyeyi açtım ve omzuma
sardım. Battaniye pislik ve sigara kokuyordu. Bu onun battaniyesi
mi, burada kalanlarla mı paylaşıyor acaba, diye merak ettim. Hafiften kaşındıran battaniyenin rahatlığını kollarımda hissederek
arkama yaslandım. Tamamen yalnız değildim sonuçta. Katedralin köşesinden sırılsıklam olmuş sokağa baktım. Sonra gözlerimi
karanlık, bulutlu göğe çevirip ertesi günün nelere gebe olduğunu
merak ettim.